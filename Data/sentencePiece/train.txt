nin me car2-ra ud dalla e3-a
munus zid me-lem4 gur3-ru ki aj2 an urac-a
nu-gig an-na suh-gir11 gal-gal-la
aga zid-de3 ki aj2 nam-en-na tum2-ma
me 7-bi cu sa2 dug4-ga
nin-ju10 me gal-gal-la saj kece2-bi za-e-me-en
me mu-e-il2 me cu-zu-ce3 mu-e-la2
me mu-e-ur4 me gaba-za bi2-tab
ucumgal-gin7 kur-re uc11 ba-e-cum2
&d;ickur-gin7 ki cegx(ka×li) gi4-a-za &d;ezina2 la-ba-e-ci-jal2
a-ma-ru kur-bi-ta ed3-de3
saj-kal an ki-a &d;inana-bi-me-en
izi bar7-bar7-ra kalam-e cej3-ja2
an-ne2 me cum2-ma nin ur-ra u5-a
inim kug an-na-ta inim dug4-dug4
biludada gal-gal-la nij2-zu a-ba mu-un-zu
kur gul-gul ud-de3 a2 ba-e-cum2
ki aj2 &d;en-lil2-la2 kalam-ma ni2 mi-ni-ri
a2 aj2-ja2 an-na-ke4 ba-gub-be2-en
nin-ju10 za-pa-aj2-zu-ce3 kur i3-gam-gam-e
ni2 me-lem4 u18-lu-da nam-lu2-ulu3
nij2-me-jar jiri3-bi u3-mu-ri-gub
me-ta me huc-bi cu ba-e-re-ti
i-dub er2-ra-ke4 jal2 ma-ra-ab-taka4
e2 a-nir gal-gal-la sila-ba mu-ri-du
igi me3-ta nij2 ma-ra-ta-si-ig
nin-ju10 a2 ni2-za &na4;zu2 zu2 i3-gu7-e
ud du7-du7-gin7 i3-du7-du7-de3-en
ud gu3 ra-ra-da gu3 im-da-ab-ra-ra-an
&d;ickur-da cegx(ka×li) mu-da-an-gi4-gi4-in
im-hul-im-hul-da im-da-kuc2-u3-de3-en
jiri3-za nu-kuc2-u3 i3-im-si
balaj a-nir-ra-ta i-lu im-da-ab-be2
nin-ju10 &d;a-nun-na dijir gal-gal-e-ne
su-din&mucen; dal-la-gin7 du6-de3 mu-e-ci-ib-ra-ac
igi huc-a-za la-ba-sug2-ge-de3-ec la-ba-sug2-ge-ec-am3
saj-ki huc-a-za saj nu-mu-un-de3-ja2-ja2
cag4 ib2-ba-za a-ba ib2-te-en-te-en
cag4 hul-jal2-la-za te-en-ten-bi mah-am3
nin ur5 i3-sag9 nin cag4 i3-hul2
ib2-ba nu-te-en-te-en dumu gal &d;suen-na
nin kur-ra dirig-ga a-ba ki-za ba-an-tum3
hur-saj ki-za kur saj-ki-za ba-e-de3-gid2-de3-en &d;ezina2 nij2-gig-bi
abul-la-ba e2-gal-la-ba izi mu-ni-in-ri-ri
id2-ba uc2 ma-ra-an-de2 uj3-bi ma-ra-na8-na8 ba-ra-na8-na8
ugnim-bi ni2-bi-a ma-ra-ab-lah5-e
zu2 kece2-bi ni2-bi-a ma-ra-ab-si-il-le
juruc a2-tuku-bi ni2-bi-a ma-ra-ab-sug2-ge-ec
iri-ba ki-e-ne-di-ba mir i-ib2-si
juruc cag4-gan-bi lu2-ec2 ma-ra-ab-sar-re-ec
iri kur za-ra li-bi2-in-dug4-ga-am3
a-a ugu-zu li-bi2-in-ec-am3
inim kug-zu bi2-in-dug4 ki jiri3-za he2-eb-gi4
cag4 tur3-bi-ta jiri3 he2-eb2-ta-an-ze2-er
munus-bi dam-a-ni-ta sag9-ga na-an-da-ab-be2
ji6 u3-na ad na-an-di-ni-ib-gi4-gi4
nij2 kug cag4-ga-na nam-mu-da-an-bur2-re
u3-sumun2 zid-zid dumu gal &d;suen-na
nin an-ra dirig-ga a-ba ki-za ba-an-tum3
me zid-de3 nin gal nin-e-ne
cag4 kug-ta e3-a ama ugu-ni-ir dirig-ga
gal-zu igi-jal2 nin kur-kur-ra
zi-jal2 uj3 lu-a cir3 kug-zu ga-am3-dug4
dijir zid me-a tum2-ma gal-bi dug4-ga-zu mah-am3
cag4 su3-ra2 munus zid cag4 zalag-zalag-ga me-zu me zid me kug ga-mu-ra-ab-dug4
ji6-par3 kug-ja2 hu-mu-ci-in-kur9-re-en
en-me-en en-he2-du7-an-na-me-en
&gi;ma-sa2-ab i3-gur3-ru asil-la2 i3-dug4
ki-sig10-ga kij2-sig-ga-ju10 bi2-ib-jar je26-e nu-mu-un-til3-le-en
ud-de3 ba-te ud mu-da-bil2
jissu ne ba-te u18-lu-da im-mi-dul
ka lal3-ju10 cu uh3-a ba-ab-dug4
nij2 ur5 sag9-sag9-ju10 sahar-ta ba-da-gi4
nam-ju10 &d;suen lugal-an-ne2
an-ra dug4-mu-na-ab an-ne2 ha-ma-du8-e
a-da-lam an-ra ba-an-na-ab-be2-en an-ne2 mu-e-du8-e
nam lugal-an-ne2 munus-e ba-ab-kar-re
kur a-ma-ru jiri3-ni-ce3 i3-nu2
munus-bi in-ga-mah iri mu-un-da-ab-tuku4-e
gub-ba cag4-ga-na ha-ma-sed-de3
en-he2-du7-an-na-me-en a-ra-zu ga-mu-ra-ab-dug4
er2-ja2 kac dug3-ga-gin7
kug &d;inana-ra cu ga-mu-ni-ri-bar di-zu silim-ma ga-mu-ra-ab-dug4
&d;ac-im2-babbar na-an-kuc2-u3-de3-en
cu-luh an kug-ga-ke4 nij2-nam-ma-ni in-kur2
an-da e2-an-na ha-ba-da-an-kar
dijir lu2 gu-la-ta ni2 ba-ra-ba-da-te
e2-bi la-la-bi ba-ra-mu-un-gi4 hi-li-bi ba-ra-mu-un-til
e2-bi e2 hul-a hu-mu-un-di-ni-in-kur9
tab mu-ci-in-kur9-ra-ni ninim-ma-ni hu-mu-un-te
&d;sumun2-zid-ju10 lu2 hu-mu-sar-re-en lu2 he2-em-mi-dab5-be2-en
ki zi-cag4-jal2-la-ka je26-e a-na-me-en
ki-bal hul gig &d;nanna-za-ke4-ec an-ne2 ha-ba-ab-cum2-mu
iri-bi an-ne2 ha-ba-ra-an-si-il-le
&d;en-lil2-le nam ha-ba-da-an-kud-de3
dumu er2 pad3-da-bi ama-ni na-an-sed4-e
nin a-nir ki jar-ra
&jic;ma2 a-nir-ra-zu ki kur2-ra he2-bi2-ib-taka4
cir3 kug-ja2-ke4-ec i3-ug5-ge-de3-en
je26-e &d;nanna-ju10 en3-ju10 ba-ra-an-tar di-ju10 ba-ra-bi2-in-kud
ki-lul-la he2-eb-gul-gul-en
&d;ac-im2-babbar-e di-ju10 ba-ra-bi2-in-dug4
bi-in-dug4 nam-ju10 li-bi2-in-dug4 nam-ju10
u3-ma gub-gub-ba e2-ta ba-ra-an-e3-en
sim&mucen;-gin7 ab-ta ba-ra-an-dal-en zi-ju10 im-mi-gu7
&jic;kici16 kur-ra-ke4 bi2-in-du-e-en
aga tug2 zid nam-en-na mu-da-an-kar
jiri2 ba-da-ra ma-an-cum2 a-ra-ab-du7 ma-an-dug4
nin kal-kal-la an-ne2 ki aj2
cag4 kug-zu mah-a ki-bi ha-ma-gi4-gi4
nitalam ki aj2 &d;ucumgal-an-na-ka
an-ur2 an-pa nin gal-bi-me-en
&d;a-nun-na-ke4-ne gu2 jic ma-ra-an-jar-re-ec
u3-tud-da-ta nin ban3-da-me-en
&d;a-nun-na dijir gal-gal-e-ne a-gin7 ba-e-ne-dirig-ga
&d;a-nun-na-ke4-ne nundum-nundum-bi-ta ki su-ub ma-ra-ak-ke4-ne
di ni2-ja2 nu-mu-un-til di kur2 di-ju10-gin7 igi-ja2 mu-un-nijin2
jic-nu2 gi-rin-na gi-rin-ja2 cu nu-um-mi-la2
inim dug4-ga &d;nin-gal lu2-ra nu-mu-na-bur2
en dadag-ga &d;nanna-me-en
nin ki aj2 an-na-ju10 cag4-zu ha-ma-sed-de3
he2-zu he2-zu-am3 &d;nanna li-bi2-in-dug4-ga za-a-kam bi2-in-dug4-ga
an-gin7 mah-a-za he2-zu-am3
ki-gin7 dajal-la-za he2-zu-am3
ki-bal gul-gul-lu-za he2-zu-am3
kur-ra gu3 de2-e-za he2-zu-am3
saj jic ra-ra-za he2-zu-am3
ur-gin7 ad6 gu7-u3-za he2-zu-am3
igi huc-a-za he2-zu-am3
igi huc-bi il2-il2-i-za he2-zu-am3
igi gun3-gun3-na-za he2-zu-am3
uru16-na nu-ce-ga-za he2-zu-am3
u3-ma gub-gub-bu-za he2-zu-am3
&d;nanna li-bi2-in-dug4-ga za-a-kam bi2-in-dug4-ga
nin-ju10 ib2-gu-ul-en i3-mah-en
nin ki aj2 an-na-ju10 mir-mir-za barag-barag-za ga-am3-dug4
ne-mur mu-dub cu-luh si bi2-sa2
e2-ec2-dam-kug ma-ra-jal2 cag4-zu na-ma-sed-de3
im-ma-si im-ma-dirig-ga-ta nin un-gal ma-ra-dug4
nij2 ji6 u3-na ma-ra-an-dug4-ga-am3
gala-e an-bar7-ka cu hu-mu-ra-ab-gi4-gi4
dam dab5-ba-za-ke4-ec dumu dab5-ba-za-ke4-ec
ib2-ba-zu ib2-gu-ul cag4-zu nu-te-en-te-en
nin gu2-tuku nir-jal2 gu2-en-na-ke4
sizkur2-ra-na cu ba-an-ci-in-ti
cag4 kug &d;inana ki-bi ba-an-na-ab-gi4
ud ba-an-na-dug3 la-la ba-an-sud-sud hi-li ma-az ba-an-du8-du8
iti6 e3-a-gin7 la-la ba-an-guru3
&d;nanna u6 zid-de3-ec mu-un-e3
ama-ni &d;nin-gal-am3 cudu3 mu-na-an-ca4
jic-kan4-na-ke4 silim-ma mu-na-ab-be2
nu-gig-ra dug4-ga-ni mah-am3
kur gul-gul an-da me ba-a
nin-ju10 hi-li gu2 e3 &d;inana za3-mi2
e2 &d;utu e3-a ki-en-gi-ra
e2-kic-nu-jal2 cu-luh dadag-ga-am3
e2 &d;nanna nam-mah-za ga-ri-dug4
ec3ma urim2&ki; mu-zu pa ga-an-e3
hur-saj sikil cag4 kug-ta e3-a
urim2&ki; igi-jal2 an urac-a
e2-temen-ni2-guru3-a tum2-ma
an-da nam-lugal mu-un-da-e-ba
nam-mah-zu kur-kur-re ba-x x (x)
su3-ra2-ce3 mu-zu pa ga-an-e3
cu-luh nam-en-na-ke4 si bi2-sa2-a
urim2&ki;-ma dur2 ki ba-ni--jar
mu-zu dug3-ga-am3 nun-e mu-un-(x) x
inim kug-zu an-ra ca-mu-sag9 (x)
en-he2-du7-an-na-ju10 an-na he2-dirig
cu-luh ji6-par4-ra si
me nam-en-na ba-ab-
ji6-par4-ra dib-dib-be2 x x
&d;ac-im2-babbar-re
zi
cir3 di
cir3 kug
nun-e x
jectug2
me gal-gal-la
an &d;en-lil2 gi
&d;nin-gal-la
he2-dirig u3-tud
&d;ac-im2-babbar-re x x x
iti6 nij2 dug3-gin7 x uru
ji6-par4 cag4 hul2-la-ju10
an &d;en-lil2-bi
ama &d;nin-gal hi-li
zirrux(en.nu.nunuz.zi.&d;nanna)
en-he2-du7-an-na
lugal-ju10
me gal-gal-la-ni
cir3 kug su3-ra2-aj2 ga
mu-zu a jar x ki
en-he2-du7-an-na an-na
la-la x lu2-e
lu2 cu-luh-zu mu-un-zu-a
-e hu-mu-un-ak-e
-zu unu sikil-la ca-ra-an-du3
x x nu2-a nu-un-ci-ku4-ku4
ce-zu ja2×gi sikil-la ma-ra-ar3-ar3-e
ar3-ar3-ra-zu unu-na la-ba-e-nu2
nij2-ar3-ra-zu a nu-tag-ge
munu4-zu nij2 cu bal nu-ak-dam
e2-gal &d;suen-na lu2 a-na-zu mu-un-zu
al-la2-e gudug-e-ne-ka
&gi;ma-sa2-ab ku4-ku4-dam asil3-la2 di-dam
e2 dug3-ge-da e2 ja2-ja2-dam
ki cu-luh kug-ga si sa2-e-dam
&d;nin-gal en-he2-du7-an-na-ju10
x-zu ki-bi hu-mu-na-gi4-gi4
x &d;nanna mi2 ga-e-dug4
x &d;suen mu-zu pa ga-an-e3
jic-gi4-jal2-bi-im
bal-bal-e &d;nanna-kam
&d;ri-im-&d;suen lugal me nun-na kingal me car2-ra nam-nun-na saj il2
abzu ec3 kug mah e2-kic-nu-jal2-la-ke4
nam-mah gal cag4-ta bar-ta-bi
ki-jar e2-e2 cag4 kug sikil-la-ka
ir dug3-ga tir cim &jic;erin-na ha-cu-ur2-ra-kam
e2 ki-gal-bi cag4 e2-ke4
an-dul7 e2-e me-lem4 e2-ke4
ub gal ub kug-ge cag4 gen6-na
jic-hur kan4-na
jic-bur2-e ac-me saj-ja2-ni urin hu-ri-in lah4-lah4
lulim-ma zid-da gab2-bu-bi kij2 gal cu dab-dab-be2
dijir kan4-na en-nu-uj3 i3-ak-ne
jic-kin2 mah ki-bi ma-ra-car2-car2
zag-du8 a-sal4-bar-ra si-jar kun4 dub-bi
&jic;ig &jic;saj-kul2 &jic;cu-min3 e2-ke4
ki-sa5 du6 e2-a ki-jar e2-e2 cag4 kug sikil-la-ka
gi-zi kug-kug-bi kug-zig3 kug-babbar-ra
da ambar abzu-a e2-kic-nu-jal2-la-kam
ec3 kug-ga ab2 nijin-na
x amar car2 za-gin3-na-ke4 kadra2-ba-bi dab5-be2-de3
x-bi amar-bi-bi
kug-ga ma-ra-sug2-ge
gi sumun gi sumun-ne2-ke4 u2-sal-la
gi sumun nu2-a gi si sa2
a-cag4-ba ki jar ma-ra-
cag4 ambar abzu e2-kic-nu-jal2-la-ke4
sug kug jic-gi a kug-ga gi  ma-ra-mu2-mu2-e
cag4 e2-e kan4 ec3 gal mah
mi2 zid ul gur3-ru-a cu du7-a nam-nun-na saj il2
hi-li sud-sud gurun-gin7 sig7-ga
ul gur3-ru mi2 dug4-ga hur-saj-gin7 me-lem4-ma cu du7
cag4-ta bar-ta ub-ta 4-bi
alan te-me-bi &d;lamma mah e2-ke4
cag4 ud-sakar jar-ra bal-bal-e-de3
&d;udug e2 &d;lamma e2-ke4
dijir gub-ba dumu e2-ke4
dur2 u2-zu-uk-ka-ta en-nu-uj3 kan4 bar-ra jiri3-gub dijir-ra
jic-hur cu-luh mah e2-e-ke4 dur2 ki ma-ra-sar-sar
ni ki-gal-bi &d;lamma mah e2-e-ke4
i3 ga-ar3-bi ninda-ninda-bi ma-ra-lah5 he2-a
dijir gub-ba &d;lamma dijir ama sag9-ga e2-e ce-ga-ba
saj-saj nij2 sag9-ga-zu he2-bi2-ib-tuku-tuku-ne
nij2-na de5-ga jic-bi dug4-ga-zu
&d;nanna &d;nin-gal-bi cu he2-eb-cu-tej3-je26-ne
inim kug-ga-ne-ne-a cu ha-ra-mu2-mu2-ne
&d;ri-im-&d;suen lugal-ju10
-en
x he2-a
gub-ba
-in-e3
-ra-sub2-be2-ec
x jar x
x an-car2-ra ki-car2-ra
&d;ac-im2-babbar mi-ni-ib-gal
nir-jal2 ucum dili dijir pa e3
gu2 me-er-me-re en iti6 x
&d;gu-un-gu-nu-um cul za-ce3 jal2
en u3-sumun2 zid dumu-saj &d;en-lil2-la2 ()
cul &d;suen cudu3-de3 jic tuku
x x nun gu-un-gu-nu-um bal ba-sud
lugal-ju10 an-na gub-ba-ni hi-li
cul &d;suen an-na gub-ba-ni hi-li
dumu ka silim-ma &d;nu-nam-nir-ra x
cu-luh kug-zu  jarza
ud-sakar itid gen6-ne2 x
x &d;suen su3-ra2-aj2
x x x x an sikil-la hi-li x
kalam-ma x x du x (x) ma-ra- x x x-ra-ci-
x x
x
x
x
x
x
me-a-am-ra me-e mu-un-
ur2 mu-ud-na-ju10
cul x
ab2-a-na
ki-ga aj2-ju10 lu2mu-lu
me-e da-du
u3-mu-un-da ki-bi-x
nitalam-ju10
&d;nin-gal lu2 x
i3 ab2 kug-ga
cu sikil jiri3 x
sag9-ga-ju10 x
x x jic-gi ki-e-ne-di
x x gi-du3-e jiri2 saga11 ga-
&gi;en3-bar dug3-ga-ce3 x ga-
in-nin u5-bi2&mucen;-ra nij2-u2-rum-bi
nunuz-bi mu-ra-ab-ri gud3 ga-x
zirrux(en.nu.nunuz.zi.&d;nanna)&d;nin-gal u5-bi2&mucen;
i3 dug-a nir  u3-mu-e-ci-x
ud x x-ba gug2-ce3 u3-mu-e-ni-
ambar mah-a suhur&ku6;-ra cen um-ma-ni-x-
&lu2;ki-sikil kud-da tur-re cu um-mi-
ama ugu-zu &d;nin-gi-kug-ga
&d;nin-gal e2-zu-ce3 je26-e ga-mu-ra-da-jen
ab2 tur3-ra um-mi-jen-na x x-ba
&dug;cakir3 kug-ga ga kug u3-mu-ra-x
&d;cu-ni-du7 kij2-ja2 u3-mu-e-ni-dun5-a
&lu2;ki-sikil amar x tur-ra-ju10-ce3 ga u3-mu-un-x x nam-ma-x
i3 hi-a ga luh-ha mu-ra-x x
&d;nin-gal e2-zu-ce3 je26-e ga-mu-ra-da-jen
me-a-am e-me-da nu-me-a
ki-ga aj2-ju10 x x-ba nu-uc-mu-e-ci-di-di-in
&d;nin-gi-kug-ga-da nu-me-a
x di nu-uc-mu-e-ci-di-di-in
u3-mu-un &d;nanna tum3-ma-ab ()
dag su8-ba e2 ce de5-de5-ga
u3-mu-un-ju10 e2 ja2-nun-na me-e du5-mu-ra-di-di-in
me-a-am u6 di kalam-ma du5-mu-ra-da-di-di-in
&d;nanna-ju10 i-lu-zu ze2-ba-am3 i-lu ca3-ab-ja2-kam
bal-bal-e &d;nanna-kam
tur x
kur ku x
cu-ni
ki sug6-ga
munus+x mu x
jiri3 nij2-jiri3
ur-mah
x igi x
nu-um-mi-
dam
x im
x x x x x
al-tar-zu gub-x
e2 dirig-ga a-cag4-ga ka x
ucumgal-e gaba gi4 nu-bad ah6 x
e2-a du3-du3-u3
mac+x amac-e
bancur gi kalag-ga-ka
za-pa-aj2-bi-e
ur-mah nu-til ci-im-mu2-e
gu2 kac4 tar-tar sikil gi
x ir-ra du3-a
e3 ku gi gar3 x x (x) du x x
kij2 da dam-gara3 im-us2
a e2-gal-la am3-e3 x x
gar3 x x um
x ga-ar
x
e2-ce3 nu-di-x x
iri&ki; nu-ja2-ja2
kuc hi &u2;sas ga hi-iz&sar;-kam
im hi-a-da hi x mu x x x
ad-kid gaba ud x car2
x x x x car2-car2
-ce3 a2 du7-du7
-mu-ub
kug-ja2-ke4-ec
kug-sig17-ja2-ke4-ec
dub-cen-ja2-ke4-ec
dub-cen-dilim2-ja2-ke4-ec
je26-e ba-til-de3-en-e-ce
-na-dug3-ga
-an-gu7-e
hi im kar x-ri-ri-ne
zi2 du8-bi-ib cukur2 nu-jar-re
na zi2 x bad e-ri-in-nam
di-bi-da an-ca4-an&ki;-na
dim3-cah2 mar-ha-ci&ki;
gul-lum me-luh-ha&ki;
til-lu-ug sa12-ti-um&ki;
&jic;asal2 hi ga-rac&sar;-gin7 cab-cab-e
&jic;al im-ni-sahar-a jar-ra &d;nin-kilim-ma iri-na
inim jar-ra mac gur cag4 edin-a
x x ul en-gin7 dab5-ba
(x) x cu nu-us2
x x ki nu-ci-la2
ki-in-du-a al-hur
&f;kar-ke4 gi-dub hi ir bu sila cub
x (x) lu2 cub-ba na-an-jar
ance edin-na-gin7 lul x jar-ra
x x bu kun ka-na ka-ka ba-nim-ma
x lahtan-na ka×x ud cu2-a
x x x ki-umun2 giri17 cu du8-a
he2-e-a
ninda-ni nij2-ussu
he2-am3
lu2 nu-mu-un-cu2-cu2
si-mu-ur-ru-um i3-dab5 bad3-bi nu-un-gul
e2-an-na i3-du3 u3-mu-un-cub
nam-lugal kalag-ga igi nu-mu-ni-du8
ur5 na-an-na cag4 sig-ga kur-ra ba-ra-an-de6
ar2-ar2-e lu2
a-na-ac-am3 saj x
x cu gid2
1/3 x
x x
lu2 nu-
lu2 nu-me-en
mu-na-ab-kij2
x gi4-gi4-da-ni
-gin7 e2-a-na ba-ra-an-gi
lu2 gaba-jal2
x cu im-ma-ab-gur
im-ma-an-kud x x
-an-tur5-tur5-de3-en
im-sam2
x ug5
x ba-an-du8
x
me-bi na-ab-ta-ab-ha-lam-me-en-ze2-en
gud-de3 ki-gub-bi na-ab-ta-ab-kur2-ru-de3-en-ze2-en
gud du-a &jic;tukul a-ab-am3
a-a igi i-ni-bar nam-tar-ju10 ba-dib-ba
x x x x a x x x x
-ke4-ec
-x-ke4-ec
je26-e ba-am3-til3-la
e2-&na4;kinkin(har)-na du14 he2-en-jal2
geme2 nij2 zuh-a
he2-em-ma-ab-ed3-de3
-ba-ju10
he2-a
cag4-ju10
x bu
cu-si bi2-
&na4;kinkin(har) bur12-ra-gin7
al-du7-du7-du7-de3-en
x x a saj a-tar-zu nam-ju10
(x) nij2-kas7-ju10
x x-ab-ak-e-ce
ud-da-tuc-a ga-na 1(dic)-am3
dug4-ga-ab cu tu-tu-ba a2-ba ib2-ju10
50 ma-na-am3 ab-gu-ul-e-ce
ud-da-tuc-a ugu iri-ke4 a-tar i3-ak-e
ugu-ni a-tar mu-ni-ib-ak-e-ec
er2 i3-ce8-ce8
ka5-a cag4 ba-ab-su x
ubur ama-bi ba-an-had2
ka5-a ama-bi x (x)
-dirig
ka5-a jectug2-bi x
-ni igi u3-bi2-in-du8
-na genna a-ba i3-in-x (x)
mu a nu-me-a
mu-un-il2-en-e-ce
ir dur2-ru cu-ni ma-an-x (x)
x-mu-de3-en a-na-gin7-nam ga-ab-
mu-ra-ab-kal-la-ge x
mu-ra-ab-kal-la-ge x x
x mu ne-ne x
ah uc7 sahar nu-gi4-a
eme ak an-bar7 an-dul3 nu-ja2-ja2
gu2 urin gal-la
(x) nij2-gig &d;
nam-tar-ju10 gu3-nam ama-ju10 mu-da-kur2
x x x x
x ba-an-x
x x x
u5-munu4&mucen;
tilla2
u5-munu4&mucen; gi
x-ju10 he2-x
ka un du3
e-ne zi2 dug x
(x) u5-munu4&mucen;
ki lu2 am3-
x x x
x tug2 tar-tar x x x
aj2 erin2-bi juruc x
za-e x
za-a-
a x zu lu2 na-me nu-ub-tuku
dam tec2-tuku lugal zu-a
ga-ba-al ba-an-du3-e
ab-kud-de3
x al-ur11-ru gur nu-um-da-x-x-e
lu2-tur-re ga-ba-al mu-ni-in-du3-uc-a
lu2 gu-la du14 ha-ra-ni-ib-mu2-mu2
lu2-tur-re ama-ni ki an-aj2
cec-gal cec-gal -da
lu2 nesaj-ke4 nesaj jen-na-ke4 x x
ur5 in-da-ur5
ur5 kisim gu-du-ka
tu ur5-ra tud-da
izi-ka nu2
cag4 dijir-ja2 ba-x
dim-dim da
sizkur2-re nam-til3-ni (x) i3-u3-tud
me-a x x x-ze2-en
me-a igi x x x-en
dumu lu2 nij2-si-sa2 u2-cim-e ba-nu2
x en x
ug x
ba-an-ug5
x-e ba-an-de6
cag4 ba-an-de6
a2 aj2-ja2 1(dic)-am3 mu-e-x
cag4-zu ga-bi2-ib-dug3
nam-a2-jal2-ju10 ga-e-x
nu-mu-un-su dam-ejer-ra-ni na-ab-be2-a
a-na nu-mu-un-su-a-me-ec
dam nitalam in-nu
lu2 nij2 gur-ra-ka
ka-na am3-
sig9-ga-ar nam-ba-an-na-kur2
kalag-ga-ar nam-ba-an-ce8-ce8
gacam-ce3 a2-ni x
gud sa ab-kud-kud
&jic;cudul-a nu2-nu2
x x-e
x in-naj
mu &d;gu-la nin-ja2-ce3 cub-ba
je26-e igi-ja2 ki-gub-ba nu-tuku-a
e2 lu2-ka &im;cu-rin-na na-an-sar-re
ninda-bi i3-bi2 tar
jen za-e dumu-me-e-ke4
za-e nu-me-en-na-ta
an-na ba-an-du
an-na ba-an-zig3
ka5-a zu2 bi2-in-sud2-sud2
saj nam-mi-bul-bul
pa5 &jic;kiri6-ke4 a na-an-tum3
nij2-ki i3-jal2
gud-ju10 ga mu-ra-ab-tum2-tum2-e
lu2 ce-jic-i3 gu7-a-gin7 bid3-da-ni an-dur2
dug4-ga-dug4-ga cag4 lu2-ulu3-kam jal2-la
ninda-ni cah2-ta cu ur3 am3-me
lugal iri cag4-ge pad3-da he2-til3
me-zu nu-mu-zu
gud si gal-gal-zu ma-ra-an-gi4-gi4-de3
i3-na-ab&ki; i3-me-a kiri8-tab nu-me-a
men kug i3-me-a aga kug nu-me-a
cim kug i3-me-a &jic;erin kug nu-me-a
mun kug i3-me-a naja kug nu-me-a
jic dug4-dug4-ga ne su-ub-ba i3-me-a
cag4-tum2-cag4-tum2-ma tud-da i3-me-a
ad-da-ab-ba &jic;erin kug-ga-me-en bil2-ga &jic;mec3-me-en
ama ad &jic;erin babbar-ra-me-en su ha-cu-ur2-ra-me-en
ud-ba iri-iri-a kur nam-nun-na-kam
i3-na-ab&ki; iri-iri-a kur nam-nun-na-kam
ensi2 i3-na-ab&ki;-a tigi-cem5-&kuc;a2-la2-a
dam-a-ni cag4-ge-guru7 mu-ni he2-en-na-nam
dumu-ni -da-gur-ra-am3
an -na-ka mu-ni he2-en-na-nam
iri-da-e-ne gu na-la2-e-ne
i3-na-ab&ki; iri-da-e-ne gu na-la2-e-ne
gu na-la2-e-ne mac mu-un-sar-sar-ne
mac-e lu2-ulu3-gin7 jic mu-un-ra-ra-ne
ud ne ud ten-na um-ma-te-a-ra
ki nij2-ba-ka um-ma-te-a-ra
igi &d;ec2.lil.du nij2-ba na-ni-ja2-ja2
nij2-ba lu2 dam tuku 2-am3 i3-ja2-ja2
nij2-ba lu2 dumu tuku 3-am3 i3-ja2-ja2
nij2-ba juruc saj-dili 1-am3 i3-ja2-ja2
&d;mar-tu dili-ni 2-am3 i3-ja2-ja2
&d;mar-tu ama ugu-ni-ir
e2-a ba-an-ci-kur9 gu3 mu-na-de2-e
iri-ja2 gu5-li-ju10-ne-me-en dam ba-an-tuku-tuku-me-ec
dub3-sa-ju10-ne-me-en dam ba-an-tuku-tuku-me-ec
iri-ja2 gu5-li-ju10-ne-gin7 dam nu-tuku-me-en
dam nu-tuku-me-en dumu nu-tuku-me-en
jic-cub us2-sa dirig gu5-li-ja2-ce3
mac dub3-sa bi2-dab5 dirig dub3-sa-ja2-ce3
ud ne ud te-en-na um-ma-te-a-ra
ki nij2-ba-ka um-ma-te-a-ra
igi &d;ec2.lil.du nij2-ba na-ni-ja2-ja2
nij2-ba lu2 dam tuku 2-am3 i3-ja2-ja2
nij2-ba lu2 dumu tuku 3-am3 i3-ja2-ja2
nij2-ba juruc saj-dili 1-am3 i3-ja2-ja2
&d;mar-tu dili-ni 2-am3 i3-ja2-ja2
&d;mar-tu ama ugu-ni-ir
e2-a ba-an-ci-kur9 gu3 mu-na-de2-e
ama-ju10 dam tuku-ba-ab nij2-ba-ju10 ga-mu-ra-de6
&d;mar-tu ama ugu-ni mu-na-ni-ib-gi4-gi4
&d;su-he-nun-na-ju10 na ga-e-de5 na de5-ju10 he2-dab5
inim ga-ra-ab-dug4 inim-ju10-ce3 jectug2-zu
igi il2-la-zu dam tuku-ba-ni-ib
cag4-ge guru7-zu dam tuku-ba-ni-ib
cu-tab ze2-ja2 gi4-in
iri-da-za e2-bi du3-du3-a &jic;kiri6
dub3-sa-za pu2 ba-e-ni-ba-al
&d;mar-tu lu2 dub3-sa-
ud-ba iri-a iri-a ezen gu3 bi2-ib-ra
i3-na-ab&ki; iri-a ezen gu3 bi2-ib-ra
ja2-nam-ma gu5-li ga-re7-en-de3-en ga-ba-e-re7-en-de3-en
e2 kac i3-na-ab&ki;-a ga-re7-en-de3-en ga-ba-e-re7-en-de3-en
&d;nu-muc-da-x ezem-ma mu-
dumu ki aj2-ja2-ni &d;ad-jar-ki-dug3 ezem-ma mu-un-
dam-a-ni &d;nam-ra-at munus sag9-ga ezem-ma mu-un-
iri-a cem5 zabar zi-ig-za-ag -za
&kuc;a2-la2 7-e ceg11 mu-da-an-gi4
nitah x-ne en ib2-la2-ne
e2-jecpu2-ce3 mu-na-da-an-kur9-kur9
e2 i3-na-ab&ki;-a-ka hu-mu-na-ab-sa2-e
i3-na-ab&ki; iri ezen jal2-la-ce3 u6 di-de3 ba-gub
i3-na-ab&ki; iri ezen jal2-la-ce3 u6 di-de3 ba-gub
e-ne-ra bar kug-ga i3-me-a-ke4-ec
kan4 i3-na-ab&ki;-ka jecpu2 lirum-e
&d;mar-tu kisal mah-a dub3 i-ni-in-bad
ur-saj kalag-ga mu-na-ab-kij2-kij2-e
ur-saj kalag-ga mu-na-ab-zi-zi-i
&d;mar-tu kisal mah dub3 i-ni-bad
x gul-gul-e 1(ac)-ta bi2-ra
kisal mah me3-e nij2-la2-e bi2-in-la2
kisal i3-na-ab&ki; ad6 im-il2-il2-e
&d;nu-muc-da &d;mar-tu hul2-la-e
kug mu-un-na-ba-e cu nu-um-ma-gid2-i-de3
za mu-un-na-ba-e cu nu-um-ma-gid2-i-de3
2-kam ur5-am3 um-ak-e
3-kam ur5-am3 um-ak-e
kug-zu me-da tum3 za-zu me-da tum3
&d;mar-tu-me-en dumu-zu ga-ba-ab-tuku
dumu-zu ga-ba-ab-tuku
amar nij2-mussa dam mu-ni-
ab2-ga amar he2-em-mi-ib-gu7
tur3-ba gud-ab2-ba-bi hu-mu-un-ci-nu2-e
ab2 x x-ba-ka he2-em-mi-tuc
amar-bi a2 zid-da-bi he2-em-mi-tuc
ur5-re ur5-ur5-re inim ha-ba-ni-jar-re-en
&d;ad-jar-ki-dug3 ka dumu-ju10 ga-mu-ra-ab-cum2
sila4 nij2-mussa dam mu-ni-
u8-ga sila4 he2-em-mi-ib-gu7
amac-ba  hu-mu-un-ci-nu2-e
u8  he2-em-mi-tuc
sila4-bi gab2-bu-bi he2-em-mi-tuc
ur5-re ur5-ur5-re inim ha-ba-ni-jar-re-en
&d;ad-jar-ki-dug3 ka dumu-ju10 ga-mu-ra-ab-cum2
mac2 nij2-mussa dam mu-ni-
ud5-ga mac2 he2-em-mi-ib-gu7
unu-ba mac2-ud5-da-bi hu-mu-un-ci-nu2-e
ud5-de3 mac2-bi  he2-em-mi-tuc
mac2-bi  he2-em-mi-tuc
ur5-re ur5-ur5-re inim ha-ba-ni-jar-re-en
&d;ad-jar-ki-dug3 dumu-ju10 ga-mu-ra-ab-cum2
gal-gal-e ba-ni-in-x
x x x-e-gin7 gu3 bi2-in-ra
kar i3-na-ab&ki;-ka mu-ni-in-x
ab-ba-ab-ba-ar i3-na-ab&ki;-a
&jic;rab3 kug-sig17-ka mi2 im-ma-ni-in-dug4
um-ma-um-ma-ar i3-na-ab&ki;-a
&tug2;bar-sig9 kug-sig17-ga mi2 im-ma-ni-in-dug4
juruc munus x i3-na-ab&ki;-ke4-ne
x x x kug-sig17-ka mi2 im-ma-ni-in-dug4
arad2-arad2 x i3-na-ab&ki;-ke4-ne
x x a mi2 im-ma-ni-in-dug4
&tug2;x gun3-a mi2 im-ma-ni-in-dug4
geme2-geme2 i3-na-ab&ki;-ke4-ne
&dug;kij2.jic kug-babbar mi2 im-ma-ni-in-dug4
ud ba-hi-a di nu-til-le-dam
a2-ce cu-bi ha-lam ulutim2 uguugu4-bi
an-zil gu7 &d;nanna-kam ni2 nu-tuku
cu dag-dag-ge-bi x
nij2-gig e2 dijir-re-e-ne-kam
jalga-bi mu-un-lu3-lu3 cu suh3-a dug4-ga
lu2 &kuc;lu-ub2 mur10-a
za-lam-jar til3 tum9 cej14  sizkur nu-mu-un-dug4-ga
hur-saj-ja2 tuc-e ki dijir-re-ne nu-zu-a
lu2 uzu-dirig kur-da mu-un-ba-al-la dub3 gam nu-zu-am3
uzu nu-cej6-ja2 al-gu7-e
ud til3-la-na e2 nu-tuku-a
ud ba-ug7-a-na ki nu-tum2-mu-dam
ma-la-ju10 &d;mar-tu ta-am3 an-tuku-tuku-un
ma-la-ga-ni &d;ad-jar-ki-dug3 mu-na-ni-ib-gi4-gi4
&d;mar-tu ga-ba-an-tuku-tuku
i3-na-ab&ki; u2-lum a-lam-ma
abula-zu e3-a a mah gaba-cu-jar nu-tuku
ec3 urim5&ki; cag4-zu kur he2-jal2 bar-zu hur-saj he-nun-na
e2-kic-nu-jal2 hur-saj galam-ma cag4-bi lu2 nu-zu
ki ut ti-zu  &jic;erin-na mu-zu-ce3 kalam hul2-a
en-zu en sig7-ga mu pad3-da
dumu &d;nin-sumun2-ka me-te kur-kur-ra
urim5&ki; me gal-zu a-ra2-ab dijir-re-ne
kalam-ma jal2-la tec2 mu-zu he2-i-i
kan4-zu an sig7-ga su zig3 gur3-ru
jal2 da13-da13-bi &d;utu an-ur2-ta ud mi-ne-jar-ra-ta
gi-ca3-zu-ta ki nam tar-re dijir-re-ne
di si sa2 kud-me-en tec2 mu-zu he2-i-i
cag4-ga-zu-ta jic-hur zid-da hul-jal2 nu-dab5-be2
e2-kic-nu-jal2 cag4-zu ucumgal hul-jal2 nu-un-zu
e2 gi-gun4-na-zu nidba-zu kid dim &d;en-lil2 su3-ru
dub-la2-mah ki nam tar-re-za dijir gal-gal-e-ne
nam mi-ni-ib-tar-re-ne
e2-temen-ni2-gur3-ru tum2-ma
u3-tud-da  tec2 mu-zu he2-i-i
en sig7-ga  sipad zid ur-&d;namma
urim5&ki;
e2 sig3-ga &d;utu-gin7 an
tec2 mu-zu he2-i-i ur-&d;namma x
sun4 za-gin3 sud-sud x
lugal hi-li gur3-ru me-lem4 kalam-ma dul-la
ur-&d;namma &d;ac-im2-babbar-re cag4 kug-ge ba-ni-in-pad3
nij2-erim2 igi-ni-ce3 nu-dib-ba nij2-si-sa2
&d;ur-&d;namma-ke4 nij2-gur11 sa2 bi2-in-dug4
lugal-e pa-mul-pa-mul zu
&d;ur-&d;namma-ke4 mac-gi-i-i im-me
inim zu en-na-ke4 pa-mul-pa-mul zu
&d;ur-&d;namma-ke4 mac-gi-i-i im-me
lugal-e e2 &d;suen-na-ke4
&d;ur-&d;namma-ke4 ni2 he2-eb-ci-ib2-te-en-ten
lugal-e &id2;idigna &id2;buranuna-ke4
&d;ur-&d;namma-ke4 nam mu-ni-ib-tar-re
nin-bi nin nij2-gur11-ra-ke4 nin e2
&d;ur-&d;namma-ke4 nam mu-ni-ib-tar-re
munus a nun-na-ke4 mi2 zid-de3-ec mu-un-e
&d;ur-&d;namma-ke4 ja2×x ne na
&d;nin-i3-si-na dumu gal an-na e2-gi4-a gal nir gub-bu
&d;li-pi2-it-ec4-tar2 u2-a-zu he2-am3 e-ne-ra mu-na-an-dug4
cag4-ba-tuku-am3
ka-ta e3-a-ni &d;en-lil2-la2-ce3
&d;nin-i3-si-na-ka-ce3 jectug2 ba-ci-in-gub sun5-na-bi mu-na-ni-ib-gi4-gi4
a-a &d;en-lil2 dijir mu pa e3 i-bi2 mu-lil2-la2-ce3
en x x me-zu me-a umuc a2 aj2-zu a2 aj2-ta kal
sipad zid cag4 pa.nim cag4 da-ba
u3-mu-un &d;li-pi2-it-ec4-tar2-ra
x x si ba u3-mu-ni-in-ze2-ej3
x -ra-ab-sug2-e
hi ki-tuc uj3 mu-ni-in-jar su kalam-ma mu-e-dug3
igi nam-til3-la-zu mu-un-ci-bar na-aj2 zid tar-mu-ni-ib
ki-ru-gu2 3-kam-ma
&d;nu-nam-nir nun &d;li-pi2-it-ec4-tar2-ra nam-til3 ud su3-ra2 saj-e-ec rig7-ba-ab
jic-gi4-jal2-bi-im
inim dug4-ga &d;nin-isin2si-na-ka-ce3
kur gal &d;en-lil2-le jectug2 ba-ci-in-gub
lugal-ra gu3 zid mu-na-an-de2-e nam mu-ni-ib-tar-re
&d;li-pi2-it-ec4-tar2 mu pad3-da-ju10-me-en uj3-ja2 saj mi-ni-in-il2
zi-jal2-e ama a-a ugu-bi-gin7 igi-bi he2-en-ci-jal2-le-ec
kalag-ga saj en3 tar e2-kur-ra ensi2 ec3 mah-a
u4-ta-u18-lu ki cen-cen-na-ka a2-tah-zu he2-am3
hul-du-zu sim&mucen;-gin7 ha-ra-ur4-ru zar-re-ec ha-ra-ab-sal-e
ki-ru-gu2 4-kam-ma
nun &d;li-pi2-it-ec4-tar2 &d;nu-nam-nir-ra
en dug4-ga nu-kur2-ru-de3 uj3 car2-ra-ba mu-ni im-mi-mah
jic-gi4-jal2-bi-im
&d;en-lil2-me-en an-ce3 il2-me-en ki-ce3 en me car2-me-en
&d;li-pi2-it-ec4-tar2 nam dug3 mi-ni-ib-tar-re nij2 nu-kur2-ru he2-am3
cir3-nam-gala &d;nin-i3-si-na-ke4
cul &d;utu  im-ma-an-ri
ur5-ra-ac-ta x  mu-e-tum3-tum3
ce-er-zid pirij gal  x ur-saj an-cag4 kug-ta e3-a
ud me-lem4-ni kalam-ma bi2-dul4 ni2 gal mu-da-ri
&d;utu lugal nij2-si-sa2 a zid-de3-ec2 tum2-ma
cen-na dalla mu-na-ni-in-e3 sipad zid cul-gi-ke4
am gal an kug-ta cul &d;utu izi-jar-gin7 ja2-ja2 ud kalam-ma igi-jal2
kur-kur-ra me-lem4 ur5-ra-ac
dijir si sa2 &d;a-nun-ke4-ne ucumgal kug sud-sud
dumu-saj &d;suen-ne2 mi2 dug4-ga en dug4-ga tud-da
cul-gi-ra &d;utu-u3 nam-lugal kalam-ma mu-na-an-cum2
pirij zag 3-gin7 kur u3-mu-tuku4-tuku4 ki-bal mu-hul-(x)
lu2 gu2-erim2-jal2 &d;nanna-a-ka gu2 x
x x saj-ja2  x gal dijir-re-ne
-a-ni  x ra aj2
e -ge-ec
&d;utu sipad cag4  x-ni-ir
cul-gi nij2-si-sa2
gug-kal-la an
dumu &d;nin-sumun2
uj3-e ni2 gal  hu-mu-ra-
x cu dug4-ga x  na-me lu2
sa-gid2-da-am3
&d;utu  lugal-ra nam dug3 tar-mu-ni-ib
jic-gi5-jal2 sa-gid2-da-kam
x mah-am3
-na-gin7 x bi2-i3-sag9-sag9
sipad cul-gi pirij  pad3 ki-bal-a x
iri en-na nu-huj ni2-bi-a
cul &d;utu uj3 u8-gin7 lu-a
ec3 kug za-gin3-na hul2-la-da x-ba hu-mu-
a-ab- saj il2 gal-ce3
a-ab- ab2-cilam-gin7 saj il2
x-ni hu-mu-ra-ab-
ni2-bi-a pa hu-mu--e3
x bi
cul-gi &d;utu
tir cim &jic;erin-na-da
lugal en an-na me-lem4 sud4-sud4
barag mah an-na ki kug-ga-ta ud x
en-ne2 kur-kur-ra an kug-ta si mah
cul &d;utu nij2 nam-sikil-la-zu-ta mu-na-da-lug-ga
nam-til3 nij2 dug3 ha-la-zu he2-am3 dumu &d;nin-sumun2-ka
sa-jar-ra-am3
cul &d;utu sipad cag4-ge bi2-i3-pad3
cul-gi sipad zid lugal mu he2-jal2-la2 nam-ce3 tar-ra-am3
sipad zid &d;utu-u3 nam tar-ra-ra
&d;en-lil2-le ec3-e nibru&ki;-ta saj-e-ec2 mu-ni-rig7
jic-gi5-jal2 sa-jar-ra-kam
en me gal-gal-la &d;nin-gal-e tud-da
cul &d;utu en me gal-gal-la &d;nin-gal-e tud-da
x pad3
lugal-ju10-ra u3-na-dug4
mac2 hur-saj-ja2 a2 sag9-sag9-ju10
ance-kur hur-saj-ja2 umbin hu-ri2-in&mucen;-na
&jic;jicnimbar ki sikil-e mu2-a zu2-lum &na4;za-gin3 la2-ju10-ur2
u3-ne-de3-tah
&m;a-ba-in-da-sa2 ugula erin2 aga-us2 zu2 kece2
cudux(ka.cu)ud lugal-la-na-ta cag4 lugal-la-na dug3-dug3-ge-ra
arad2-zu na-ab-be2-a
kalag-ga-me-en lugal-ju10 ga-ab-us2 aga-us2-zu he2-me-en
inim-ma-zu ra-gaba-zu he2-me-en igi tuku igi-ni-ce3 ga-gub
&jic;ma2 gub-ba &jic;jisal mu-un-sig10-ge
a gub-ba a-a gub-ba a mu-un-da-ak-e
dumu gub-ba ce mu-un-sig10-ge
(x) x mu-un-zalag-ge
tum9 gub-ba ce mu-un-da-la2-e im mu-da-ak-e
dub-sar-me-en na-du3-a ab-sar-re-en
inim ugnim-ma mu-
inim pu-uh2-ru-um-ma cub-ba ed3-de3-bi mu-un-da-sig10-ge
inim sag9-ge gaba-ri x
jic-gin7 &jic;tir-ja2 mu-un-du3-nam mu-dur7-re im-gam-e
&jic;gu-za-ja2 lu2 mu-un-da-la2-a cu-ju10 ec2 im-ma-an-la2
iri-ja2 tug2 dan6-na-a mu-ni-mur10-ra tug2-mu-dur7-ra ba-an-mur10
lag-e a mi-ni-in-tu5-a sahar igi-ja2 ba-e-du
ur-e ad6 ib2-gu7 gaba-bi ib2-zi-zi
ucumgal-e saj jic ib2-ra-ra ka-ta ab-taka4 i3-ib2-taka4
jic-gi izi ib2-gu7 id2 i3-tuku-tuku
&d;utu i3 un-gu7 ga un-gu7 &jic;bancur ukur3-ra-ce3 cu-ni ib2-ci-tum3
zi-ju10 ba-e-i cu-ju10 ha-za-a-ab
dumu nu-mu-un-su-me-en lu2 en3 tar-re la-ba-an-tuku
ja2-a me-na-am3 cag4 &d;cul-gi lugal-ja2 ki-bi ha-ma-gi4-gi4
lugal-ju10 en3-ju10 he2-tar-re ki ama-ju10-ce3 he2-em-mi-ib-gi4-gi4
puzur4-&d;cul-gi puzur4-&d;nu-muc-da ensi2 ka-zal-lu&ki;
u3-na-a-dug4
&d;i-bi2-&d;suen lugal-zu na-ab-be2-a
(x) x erin2-ta mu-ra-suh-a-gin7-nam ensi2 ka-zal-lu&ki;-ce3 mu-ra-jal2
je26-e-gin7-nam erin2-zu uj3-zu dugud-da-zu in-nu-u3
a-na-ac-am3 x-gin7 lu2 mu-e-ci-in-gi4
&m;ic-bi-&d;er3-ra
ugu-ju10-ce3 igi-ni im-ma-ci-in-jar
u3 je26-e u3-mu-un-cub ga-am3-jen
en-na ic-bi-&d;er3-ra kur-re bi2-in-gi4-a a-gin7 nu-e-zu
za-e gir-bu-bu ensi2 jir2-kal&ki;-ke4
a-na-ac-am3 erin2 cu-zu-ce3 i3-jal2-la igi-ni-ce3 la-ba-an-sug2-ge-za-na
x ki-bi gi4-gi4-da
a-gin7 mi-ni-ib-cum2-za-na
ud-da &d;en-lil2-le ki-en-gi hul mu-un-gi4
ugu2ugu4-bi kur-bi-ta ed3-de3 ed2-de3
nam-sipad kalam-ma-ce3 mu-x-il2
i3-ne-ec2 &d;en-lil2-le lu2-im sa10-sa10 sag9-sag9 nu-luh-ha&sar; a-da-lam &d;en-lil2-la2 nu-luh-ha&sar; sa10-sa10-de3 lu2-im nijin2
&m;ic-bi-er3-ra numun ki-en-gi-ra nu-me-a nam-lugal-la mu-na-an-cum2
ga-nam pu-uh2-rum ki dijir-re-e-ne ki-en-gi sag2 ba-ab-dug4
a-a &d;en-lil2 dug4-ga-dug4-ga-ni dib-be2-da-ac
en-na urim5&ki;-ma lu2-erim2-ca mu-un-ri-a
ic-bi-&d;er3-ra lu2 ma2-ri2&ki;-ke4 suhuc-bi ba-bur12-re
ki-en-gi he2-aj2-e ur5-gin7-nam bi2-in-dug4
u3 tukum-bi ensi2 uru×a dili-dili i3-jar-jar-re-en-ze2-en
inim &d;en-lil2-la2-ta ic-bi-er3-ra i3-bal-e-ec-a
&lu2;tab-zu-gin7 iri erim2-ra ba-cum2-mu-na-ta
u3 za-e arad gen6-na ce-ni-gin7 ic-bi-er3-ra nu-mu-un-zu-a ic-bi-er3-ra mu-un-zu
i3-ne-ec2 inim dug3-ga gi4-gi4-de3
lul du8-du8-u3-da he2-ni-ib-tum2-tum2-mu
uj3-ba buru14-ba he2-ak-e-de3
za-e na-an-gur-ru na-an-gur10-un ugu-ju10-ce3 nam-ma-ci-du-un
cu-ni iri&ki;-a nam-bi2-ib-sa2-sa2
lu2 ma2-ri2&ki;-ke4 jalga ur-re nam-en na-an-na-ak-e
i3-ne-ec2 mar-tu kur-bi-ta &d;en-lil2 a2-tah-ju10 im-ma-zig3 i3-ne-ec2 ti-da-nu-um  &d;en-lil2 kur-bi-ta a2
elam&ki; ki zag mu-un-tag-ge u3 &d;ic-bi-er3-ra mu-un-dab5-be2
kalam ki-bi gi4-gi4-de3 nam-kalag-ga kur-kur-ra he2-zu-zu
a-ma-ru-kam za-e nam-ba-ce-be2-en nam-ba-e-ce-ba-e-de3-en-ze2-en
gi4
x  x x du
x e ne  ba-e-sug2-ge-de3-ec
x kur cu bi2-gi4-a a-gin7 nu-e-zu
x jir2-kal&ki;-a-ke4
in-jal2-le-ec igi-ni-ce3 la-ba-an-sug2-de3-ec
x-da a-gin7 mi-ni-ib2-cum2-mu-za-na
gi hul ba-an-gig
-de3
nam-sipad kalam-ma mu-un-il2-la
nu-ha-ra&sar;
-me-a nam-lugal-la mu-na-cum2
gi sag2 u3-bi2-in-dug4
x  ri
bi2-in-dug4
x x x x e ne
x-x-er3-ra i3-bal-e
x  erim2-ce3 ba-ra-an-cum2-ma-ta
x -er3-ra ni2-bi mu-un-zu-a
-ze2-me-en
-e-ci-hul
-a-kam
x-ur2 illu ba-ni-bal-e
x-gi4-gi4
ka cu jal2-la-ja2
jectug2-ga mu-de5
x x x silim-ma im-ma-an-jar
x da x x bu ba-da-dirig u3-mu-ni-ak
-be2-e cu-ja2 ba-ni-in-dab5-be2 ka jic bi ra-ra
bi kid ud cu ed2-de3 ba ki ba-nu2-de3
x
x nin9 ki aj2 &d;dumu-zid-de3
x gada×kid2 ki aj2 &d;dur7-tur8-e
a x am zid-de3 cag4-ga ri-a
nin-ju10 nam-nin-e tud-da
&e2;tur3-e i3 gara2 mu-un-da-ab-si
amac-e ga mu-un-da-an-gid2-e
an-edin-ne2 (x) x-ju10 &d;jectin-an-na-me-en
a ki-sikil x  na-nam
tur-tur-zu  na-nam
unug&ki;-ga -bi na-nam
kul-aba4&ki;  x-bi na-nam
mu ud x x-me-en ru-ru-a-na x (x)
ki-sikil-e bar cec-a-na-ka
igi mu-un-na-hur giri17 mu-un-na-hur
ki lu2-da nu-u6-di hac2-gal mu-un-na-hur
&e2;ec2-dam e2-gal-la si ba-ni-in-sa2
sukkal lu2 e2-gal-la-ta e3-a ki-sikil-e en3en mu-un-tar-re-en
sukkal lu2 e2-gal-la-ta e3-a ki-sikil-ra mu-un-na-ab-gi4
cec-zu nam-en-ce3 cu mu-un-ja2-ja2-a
nam-en unug&ki;-ga nij2 x x-e
me hal-hal-ne 10 icib-ne
ki za-za-a-ne a-tu5-a-tu5-a-ne susbu2-be-e-ne
itid-da ec3 gal-e itid du-de3 muc2 nu-tum2-mu-ne
cec-zu nam-en-ce3 cu mu-un-ja2-ja2-a
ud-bi-a 7 he2-en-na-me-ec 7 he2-en-na-me-ec
cir3 dug4-dug4 unug&ki;-ga 7-me-ec
zabalam&ki; ad ca4-ca4 50-me-ec
e-ne-ne an-na mul zu-me-ec ki har-ra-an zu-me-ec
an-na dajal-ba nesaj il2-la-me-ec
e-ne-ne cir3 im-zi-zi-ne cir3 im-ja2-ja2-ne
cir3-e saj-bi nu-mu-un-ne-pad3-ne
ad-da ki-gub-ba nu-mu-un-ja2-ja2-me-ec
nin9 ban3-da murub4-bi-a til3-la gu3 mu-un-na-de2-e
gaba ba-da-ab-gu-la gaba ba-da-ab-tur-ra gu3 mu-un-na-de2-e
me-e-de3 cir3 im-zi-zi-de3 cir3 im-ja2-ja2-ze2-en
murub4-bi-a nu-mu-un-til3
x x er2-cem3-ma-ka mu-un-til3
er2-cem3-ma-kam kug za-gin3-a-ka gu3-dim-ma-ka mu-un-til3
zid-de3-ec jar-ra u6 di hi-li gur3-ru
x x x dumu nun a-ba e-ne-gin7 an &d;en-lil2-da zag ca4
x x &d;ha-ia3 a kug-ga cag4-ga mu-ni-in-ri
x x x &d;nun-bar-ce-gu-nu zid-de3-ec mu-ni-in-tu-ud
x x x-na mu-ni-in-buluj3 ubur ga dug3 mi-ni-in-gu7
x x ki-sikil-la ba-gur4-gur4 hi-li ma-az ba-an-du8-du8
x x x &d;nisaba-ka-ke4 kan4 e2-za-gin3-na
x x x ab2 mah sig7-ga-gin7 u6-e am3-ma-gub
ud-ba &d;en-lil2-le e2-kur-ra dam nu-mu-na-ba-am3
&d;nin-lil2-le mu-ni ki-ur3-ra pa nu-um-mi-in-e3-am3
zag an ki ki-en-gi nijin2-na-ba igi x x na-me saj mi-ni-ib-il2
kur gal &d;en-lil2-le kalam kij2-kij2-da-ni erec2&ki;-a bi2-in-gub
igi i-ni-in-bar munus cag4-ga-na-ke4 im-ma-ni-in-pad3-de3
mu-un-na-te cag4 hul2-la dirig-na inim mu-un-da-bal-e
&tug2;pala3 nam-nin-a ga-ba-ab-du7-un e-sir2-ra un-gub-bu ba-x
nam-zil-zil a2-ce3 nir im-te-jal2 lu2 tec2 nu-tuku-tuku-un
&d;sud3-e &d;en-lil2-ra a2 nam-tur-ra-ta inim mu-na-ni-ib-gi4-gi4
me-e kan4-me-a ce-er-ma-al-bi da-gub a-ba cu mu-un-kar2-kar2
za-e ta-zu i-bi2 mu-ma-al ta-ac gu2-uc im-di-di-in
bi2-ib-la2 i-bi2-ju10-ta
a-ca-an-gar3 mu-un-ak-ne urgu2 mu-un-na-ne
&d;en-lil2-le &d;sud3 mu-un-na-ni-ib-gi4-gi4
bi mu-na-da-gub-am3
jen ga-ra-ab-dug4 inim mu-un-da-bal-en nitalam-ju10 he2-me-en
ne su-ub-ma-ab nin9 igi sag9-sag9-ju10 ur5 cu-zu-ce3 na-nam
inim ka-ga14-na nu-um-ma-ra-e3 igi-ni-ce3 e2-a ba-kur9
en gal-an-zu cag4 ni2-te-na-ka dum-dam mu-un-da-ab-za
gu3 ba-an-de2 ud-ul a-ra-zu &d;nuska a2-ba mu-un-da-aj2-e
ga-e-gi4 erec2&ki; iri &d;nisaba-ce3 iri ki-ur3 mah-bi
nam-ba-ra-gi4-de3-en nij2 a-ra-ab-be2-en-na-ju10 e-ne-er u3-ne-de3-tah
juruc-me-en igi il2-la-ju10-ne mu-e-ci-in-gi4-in
dumu-munus-zu nam-dam-ce3 ga-tuku gen6-na-zu cum2-ma-ab
mu pad3-da-ju10 ga-mu-ra-ab-il2 nij2-de2-a-ju10
&d;en-lil2-me-en pa-bil2-ga u3-tud-da an-car2 mah-di en an ki-a-me-en
(x) dumu-zu mu-ni &d;nin-lil2 he2-em kur-kur he2-em-me-kac4
ja2-jic-cu2-a nam-erim3-na-ce3 saj-e-ec ga-na-rig7
ki-ur3-ra ama5 ki aj2-ja2-ni-ce3 nij2-ba-ac ga-na-an-ba
e2-kur barag mah-ja2 mah-a hu-mu-da-an-tuc hu-mu-da-an-til3 nam he2-em-mi-ib2-tar-re
&d;a-nun-na dijir gal-gal-e-ne-er me he2-en-ne-eb-hal-ha
u3 za-ra zi saj gig2-ga cu-zu-ce3 ga-mu-u8-jar
du-a-zu-ne munus hi-li-a pad3-da-ju10 ama-a-ni ha-ra-ab-la2-e
sug4-ga nam-ci-du-un cu ki-ta-za gi16-sa de6-an-na
ud na-am3-zal-zal-e-en ul4-la-bi inim-ma-ni gur-ma-ab
kingal &d;nuska a2 aj2-ja2 &d;en-lil2-la2 cu ba-an-ti-a-ta
ud x x nam-zal erec2&ki;-ce3 jiri3-ni na-am3-mi-gub
e2-za-gin3 ki-tuc &d;nanibgal-ce3 mu-na-da-an-ku4-ku4
x x x zi &d;nanibgal barag-ga-na ki mu-na-ni-ib-za
x x &d;en-lil2-la2-ka x x x gub en3 mu-ni-ib-tar-tar-re
a-na a
ka x
ga ka () &d;sud3 la2-a ma-ra-ab-x
nij2 ma-ab-be2-en-na-zu de6-ma-ab x  x-ab-gi4
in-ga-na-tah &d;nanibgal sukkal-ra inim mu-na-ab-sag9-sag9
ad gi4-gi4 lugal-bi-ir tum2-ma igi nijin2 muc3 nu-tum2-mu
a-ba za-gin7 kur gal-da ud-da cag4 kuc2-u3
kij2 lugal cubur bi2-in-dab5-ba me-e a-na a-da-min3 i3-ak
nij2 mu-e-dug4-ga-za gen6-na he2-em nij2-lul nam-me-a
mah dirig lu2 cu gi4-gi4 a-ba hul ba-an-gig
ur5 cag4 mu-ni-in-hul2 ga-nam i3-ud bi2-dug4
nij2-de2-a mu pad3-da de6-de6-da cu kar2 im-ma-ab-gi4-gi4
u3-na-dug4 ucbar3-ju10 he2-me-en nij2 cag4-za ak-e-ce
kur gal &d;en-lil2-ra u3-na-a-dug4 nij2 cag4-za ak-e-ce
gu2-re-ta nin9-a-ni he2-en-du gu2-e-ta he2-en-da-du
&d;a-ru-ru e-ri-ib-a-ni na-nam e2 he2-na-ra-ab-la2-la2
lugal-zu-ur2 ki-ur3 mah-a-ni ur5-gin7 dug4-mu-na-ab
&d;en-lil2-ra itima kug sig9-ga-na u3-ga-na-de3-tah
-ra a2 mu-da-an-aj2-ta
du &d;nuska dur2 bi2-in-jar
&d;nanibgal  gu3 mu-na-an-de2 na mu-ni-ib-de5-ge
lu2-tur-ju10 cag4 nu2  kug-ga-zu ama5 dug3
e2-jectug2.&d;nisaba-ka-kam  e3-a-me-en
x kij2 til3-la kug-zu gal-an-zu-am3
x igi-ni-ce3 na-an-du.du kac de2-mu-na-ni-ib
dug4-ga ama-na-ce3 cu bi2-in-luh zabar cu-na bi2-in-jar
cu ki-ta-ni sukkal mu-un-ci-in-bar gi16-sa mu-na-an-cum2
x-ka-ni nij2-nam jar-jar igi-ni-ce3 mu-na-an-gub
umbin nij2-ba cu bi2-in-ti
nibru&ki;-ce3 jiri3 ba-an-dab5
x &d;en-lil2-ra ki mu-un-su-ub
x x x-e nin gal  x-ni-in-dug4
a2 mu-da-aj2-e  x gi4
ad gi4-gi4 lugal-bi-ir tum2-ma igi nijin2 muc3 nu-tum2-mu
a-ba za-gin7 kur gal-da ud-da cag4 kuc2-u3
kij2 lugal cubur bi2-in-dab5-ba me-e a-na a-da-min3 i3-ak
nij2 mu-e-dug4-ga-za gen6-na he2-em nij2-lul nam-me-a
mah dirig lu2 cu gi4-gi4 a-ba hul ba-an-gig
x x  ur5 cag4 mu-ni-in-hul2 ga-nam i3-ud bi2-dug4
nij2-de2 mu pad3-da de6-de6-da cu kar2 im-ma-ab-gi4-gi4
u3-na-dug4 ucbar3-ju10 he2-me-en nij2 cag4-za ak-e-ce
kur gal &d;en-lil2-ra u3-na-a-dug4 nij2 cag4-za ak-e-ce
gu2-re-ta nin9-a-ni he2-en-du gu2-e-ta he2-em-ta-du
&d;a-ru-ru e-ri-ib-a-ni na-nam e2 he2-na-ra-la2-la2-e
lugal-zu-ur2 ki-ur3 mah-a-ni-a ur5-gin7 dug4-mu-na-ab
&d;en-lil2-ra itima kug sig9-ga-ni u3-ga-na-de3-tah
ba-dug3 &d;en-lil2 cag4-ga-na hul2-hul2-e im-de6
saj mu-ni-il2 kucum4 mu-un-tag-tag-ge
x x mac2-ance nij2-ur2-4-e edin ni2-ba lu-a
-zu hur-saj jal2-la-ba cu im-ma-ni-tag
am lu-lim am-si tarah mac-da3 az ceg9 ceg9-bar-ra
su-a ka5-a su-a-ri ur-cub5 udu kur-ra ab2-za-za uguugu4-bi
gud niga a2 gur-gur-ra gu3-bi bi2-in-sig10-sig10
immal amar-bi am si hal-ha saman3
u8 sila4 ud5 mac2 zur-zur-re  -ra a-da-min3 ne e-ne
mac2 gal sun4 la2 umbin sud2-sud2 sila4 x
udu nam-en-na-ba si ba-ni-in-sa2 &d;en-lil2 erec2&ki;-ce3
ga-ar3 gal-gal ga-ar3 gazi ga-ar3 tur-tur
ga nunuz-te cej6-ja2 ga i-ti-ir-da
lal3 had2 lal3 hab2 ku7-ku7-da hi x x x x ()
x x x gur-gur gal-bi si ba-ni-sa2 &d;en-lil2 erec2&ki;-ce3
x x zu2-lum &jic;pec3 &jic;nu-ur2-ma gal &jic;x (x)
jic-ji6-par4 &jic;cennur &jic;ha-lu-ub2 &jic;ecx(lam) &jic;al-la-nu-um
zu2-lum dilmun-na gur-da dab5-ba an zu2-lum za-gin3-na
&jic;nu-ur2-ma gal pu2-ta cu su-ub-ba &jic;jectin ga-ra-an gal nim
jic kur gi-rin-na jic cag4 kikiri6 jic hi ud x  en-te-en-e gu2 pec-a
gurun &jic;kiri6-a si ba-ni-in-sa2 &d;en-lil2 erec2&ki;-ce3
ha-cum ha-ra-li kur ki su3-ra2 erim3-ma nij2 cag4
&na4;du8-ci-a kug-sig17 kug-babbar
gu2-un igi-nim-ma ()
gu2-un dugud-da-bi si ba-ni-in-sa2 &d;en-lil2 erec2&ki;-ce3
mu pad3-da ejer-bi nij2 lah4  &d;nin-mah sukkal a-ab-x
sahar jiri3-bi muru9 cej3-ja2-gin7 an-cag4-ga i-ib-us2
erec2&ki;-ce3 nam-mi-ni-in-tum3 nij2-de2-a gal-gal &d;nanibgal ()
cag4 bar iri-ba im-mi-in-si-si  cu nam-pec-pec-dam
da13-da13-bi jiri3 bar-ra x  kur-bi
an sig7-ga x
u2 x  bi
u2 a x  &tug2;aktum
ucbar3bar &d;en-lil2-le munus cu ba-kar2-kar2 &d;nanibgal mi2 mu-un-e ucbar3 &d;en-lil2-la2 munus  &d;ezina2
nin zur-zur-ra-ke4 mu-un-da13-da13 gu3 mu-un-na-an-de2
&d;en-lil2 dam tam-ma-ni dam cag4-ga-ni he2-me-en dug3-ga he2-ne-da-ab-be2
sag9-sag9-ge gu2-da hu-mu-ri-in-la2 ki aj2 bad-bad-e ha-ra-ne
hi-li-a e-ne-bi cu nam-bar-re-en-ze2-en ud su3-ud ba-re-en-ze2-en hi-li-a e-ne-bi cu nam-bal-am3 he2-em
2-na-ne-ne du6-ta ne-ne-en-ze2-en ud-da-ta tu-ud-en-ze2-en
e2-a kur9-ra tuc-u3-de3 igi-zu-ce3 he2-jal2 he2-em a-ga-zu-ce3 giri17-zal he2-em
jiri3 us2-sa-zu-ne uj3 si ha-ra-ab-sa2 uj3 ni2-ba ha-ra-ne
nam i-ri-tar-ra-ju10 he2-em-ci-jal2 nij2 nu-kur2-ru saj il2-la e2-mah-ce3 jen-na
cu-ni im-ma-an-dab5 &d;a-ru-ru ec3-mah-ce3 mi-ni-in-kar
e2-kur e2 &d;en-lil2-ke4 mu-un-ci-ib2-kur9 x
e2 ki-nu2-a jic-nu2 gi-rin-na &jic;tir cim &jic;erin-gin7
&d;en-lil2 nitalam-a-ni jic3 bi2- mu-ni-in-hi-li-
-ka mu
en dug4-ga-a-x x-ru nin
&d;nin-tur5 munus u3-tud
&d;en-ba-tibira muc3-me
x x x nij2-nam  ne x x nu-bar-re-dam
ki-ni jar me ki til3-le sag9-ge saj-e-ec -rig7
ud-da-ta munus edin.bar he2-em munus bar lu2 e2 he2-em
lu2 dam sig10-ga-ju10 mu-un-u3-tud kug &d;nisaba-ke4
&d;ezina2 &d;ezina2 mu2 zi ki-en-gi-ra he2-em
ab-sin2-na ki-sikil sag9-ga-gin7 ni2 pa e3 ak-za
&d;ickur ku3-jal2 u2-a-zu he2-em a ki-ta mi-ri-in-de2
zag-mu-a gu saj gibil-gibil-za ce saj gibil-gibil-za
&d;en-lil2 &d;nin-lil2-bi kurku2-a he2-mu-ni-tud-tud-de3-ec
lu2 li-bi2-in-dug4-ga-ju10 lu2-erim2-bi he2-em he2-me-en usu uj3-bi tu-lu-ab
buru14 ezen gal &d;en-lil2-la2-x saj an-ce3 mi-ni-il2
nam-dub-sar-ra dub mul-la gun3-a gi-dub-ba jic-dub-dim2
nij2-cid cudum zi-zi-i ja2-ja2 ec2 za-gin3 x
saj &jic;gag gi-1-nindan bulug sig10-ge5
cu mi-ri-in-du7 ensi2
munus saj il2 nun-gal-e-ne
ud-da-ta &d;sud3  &d;nin-lil2
cir3 kug mi2 dug4-ga () &d;en-lil2 &d;nin-lil2-bi-da x x
du6-da zal-zal-le-ze2-en mu x
kur9-ra-ba-ni igi-zu-ce3 he2-jal2 he2-em
-zu-ce3 uj3-e si ha-ra-ab-si uj3 ni2-bi ha-ra-ne
i-ri-tar-ra-zu he2-em-ci-jal2 saj il2-la ec3-mah
x-ni mi-ni-in-dab5 &d;a-ru-ru ec3-mah-a-ce3 mi-ni-in-
e2-kur za-gin3-na mu-ni-in-kur9 i3 saj igi-ni mi-ni-in-de2
e2 ki-nu2 jic-nu2 gi-rin-na tir erin-na-gin7 dug3
&d;en-lil2 nitalam4-a-ni jic3-a-ni (x) im-mi-in-nir mu-ni-ib-hi-li-hi-li
barag nam-&d;en-lil2-la2-ka-ni mu-ni-in-x x cudu3 mu-ni-in-ca4
en dug4-ga-ni urux(uru×urud) nin munus tam-tam-ma-ni nam he2-ni-ib-tar-re
&d;nin-tur5-re nin u3-tud nin dub3 bad mu-ce21 mu-ni-in-sa4
&d;en-ba-tibira muc3-me mi-ni-in-sig7 igi x dim2-dim2
nu-gig-ga nij2-nam munus-e-ne lu2 igi nu-bar-re
ki-ni i3-jal2 gi til3-le x saj-e he2-na-rig7
ud-da-ta munus edin.bar he2-em munus lu2 nin e2-e-ke4
lu2 dam tam-ma-ju10 u3-tud-da kug &d;nisaba-ke4
&d;ezina2 &d;ezina2 zi kalam-ma he2-em
ki-sikil sig7-ga-gin7 ni2 pa e3 ak-ne
jal2 u2-a-bi he2-me-en a ki-ta naj-naj
ce saj mu2-mu2-ne gu saj mu2-mu2-ne
-in-dug4-ga-zu lu2-ne.du-bi ca3-nam usu uj3-bi dul-la-ab
buru14 ezen gal &d;en-lil2-la2 uj3 har sig10-ge he2-me-en
gi-nindan-na bulug sig9-ga eg2 pa5 dab5-dab5-be2
cu mi-ri-in-du7 ensi2-ke4 ulul2-la cu-zu im-mi-in-gen6
munus saj il2 kur-ra zag dib igi il2-la-zu-ne pad3-de3
ud-ta &d;su-ud &d;en-lil2 lugal-bi &d;nin-lil2 nin-bi he2-em
dijir mu nu-tuku mu gal tuku u2-gu7 rig7-ga
x x x-na barag zag an-ne2 jar nidba cum2-cum2-mu
saj en3 tar-bi -ga za-e nam he2-tar
ec3 nibru&ki; saj-e-ec rig7-ga-ba
cir3 kug mi2 dug4-ga dug4-ge-e &d;en-lil2 lugal kur-ra-ke4 x x
&m;&d;en-lil2-mas-su u3-na-a-dug4
&m;inim-&d;inana-ke4 na-ab-be2-a
inim na-me ma-an-ne-ec-ma lul-ac ba-hul2-le
&d;lamma ud til3-la-a kal-le lugal-cu2
&m;na-bi-&d;en-lil2 u3 &d;en-lil2-al-sag9
um-mi-a cu igi du-zu-ne
&d;nin-imma3 dijir-zu
u3 &d;nisaba nin jectug2 dajal-la-ke4
jectug2 ha-ra-ab-cum2-mu-ne
nij2 im-ma im-sar-re-a
iri cu-bi nu-gi4 al-me-a nu-e-zu-u3
2(min) gij4 kug-babbar 1(dic) tug2 2(min) &tug2;bar-sig9
lu2-gen6-na cu mu-ra-da13-da13 cu ti-ba-ab
ha-la da13-da13 da-da ama-zu cu nam-bi2-te-en-tej3
a-ma-ru-kam
&gi;gakkul-e &gi;gakkul-e
&gi;gakkul-e &dug;lam-sa2-ri
&gi;gakkul-e nij2 ur5 sag9-sag9-ge
&dug;lam-sa2-ri nij2 cag4 hul2-hul2-e
&dug;u-gur-bal nij2 e2-a me-te-bi
&dug;cag4-gub-be2 nij2 kac sig9-sig9-ge
&dug;am-am du.du &dug;lam-sa2-ra-ke4
&gi;bunij(sug) &u2;bur2 &gi;ba-an-du8 silaj-ja2-ke4
dug sag9 dag-dug-e sa gi4-a
cag4 dijir-za hu-mu-ra-ab-huj-e
igi &gi;gakkul-am3 igi-me na-nam
cag4 &gi;gakkul-am3 cag4-me na-nam
aj2 cag4-zu gur4-gur4-ru ni2-bi-a
cag4-me-a gur4-gur4-ru ni2-bi-a
ur5-me bi2-sag9 cag4-me bi2-hul2
ceg12 nam tar-ra a de2-zu
silim-ma he2-jal2-e ki us2-sa-zu
&d;nin-ka-si za-da hu-mu-u8-da-an-til3
kac jectin hu-mu-ra-an-bal-bal-e
kurun2 lal3-e gu3 nun ha-ra-ni-ib-be2
&gi;bunij(sug) &u2;bur2-a kac ku7-ku7-dam
sagi lu2-tur-ra lunga3 bi2-in-gub-en
a-nijin2-e nijin-na-ju10-ne
gur4-gur4-re-ja2 gur4-gur4-re-ja2-ju10-ne
kac naj-e me-e sig10-ga-ju10-ne
kurun2 naj-a ul ti-a-ju10-ne
cag4 hul2-la ur5 sag9-ga-ju10-ne
cag4-ja2 cag4 hul2-la jal2-la-bi
ur5 sag9 &tug2;pala3-a ca-mur10-ra-ju10-ne
cag4 &d;inana ki-bi ba-ab-gi4
cag4 ga-ca-an-an-na-ke4 ki-bi ba-ab-gi4
&d;nin-ka-si-kam
an-ne2 nam-nir-ra saj mi-ni-in-il2 ud dug3 am3-mi-e3
-ke4 jic-hur ba-an-sig10 uj3-e dajal bi2-in-tag
&d;en-lil2-le ki-a gud gal-gin7 jiri3-ni nam-mi-in-gub
ud dug3 nam-he2-a buluj3-e-de3
ji6 x x giri17-zal-e pa e3 ak-de3
gu mu2-mu2-de3 ce dajal-e-de3
a-ectub&ku6; kar-ra gen6-ne2-de3
x x-e nam-he2-a ud sud4-su13-ru-de3
e2-me-ec an-na nij2-kece2 ak-de3
en-te-en a he2-jal2-la kar-ra gen6-ne2-de3
&d;en-lil2 lugal kur-kur-ra-ke4 jectug2-ga-ni na-an-gub
hur-saj gal-gal-la jic3 bi2-in-dug4 kur-re ha-la ba-an-cum2
e2-me-ec en-te-en he2-jal2 zi kalam-ma cag4-ga mu-ni-in-ri
&d;en-lil2-le ki jic3 dug4-ga-ni am-gin7 mur im-ca4
hur-saj-e ud ki-bi-ce3 nam-zal ji6 hac4 nam-mi-ib-dug4
e2-me-ec en-te-en i3-he-nun-na-gin7 cu nam-ta-ab-us2
am gal-gin7 temen-na hur-saj-ja2-ka u2 sikil mu-un-gu7-e
cag4-tum2-cag4-tum2 hur-saj-ja2-ka gu2 mu-un-pec-pec-e
&d;en-lil2-le e2-me-ec en-te-en-bi-da nam am3-mi-ib2-tar-re
e2-me-ec-ra iri a2-dam ki ja2-ja2
kur gal &d;en-lil2-ra buru14 he2-jal2-la ku4-ku4
a-gar3 gal-gal-e kij2-gi4-a-ac gi4-gi4 gud-de3 gana2 ja2-ja2
en-te-en-ra he2-jal2 a-ectub nam-he2 zi kalam-ma
gan2-ne2 gana2 zid-de3 ce ja2-ja2 nij2-nam jar-jar-re
&d;en-lil2-le e2-me-ec en-te-en-bi-da nam-ce3 im-mi-in-tar
en-te-en-e gaba hur-saj-ja2-ta
a-ectub&ku6; nam-he2 zi kalam-ma cu-ce3 im-ma-ab-la2
&id2;idigna &id2;buranuna-bi-da gud gal-gin7 jiri3-bi nam-mi-in-gub
gan2-ne2 gana2 zid-de3 &d;en-lil2-la2-ka cu ba-ni-in-ba-ba
a-ab-ba-ka ambar ba-ni-ib2-dim2-dim2
ab-ba ku6 mucen ni2-ba mu-un-u3-tud
jic-gi ki-car2-ba gi sumun gi henbur2 gi bad ba-ni-ib2-gur-gur
e2-me-ec dumu ur-saj &d;en-lil2-la2-ke4
a-gar3 gal-gal-ta a nam-ta-an-jar
gan2-ne2 gana2 zid-de3 x-gin7 a sed4
gana2 lu2 bal-a cu mu-un-ak-da
mu ge-en-ge-en-bi-ce3 x x nam-tu11
x x -ib2-du7
-in-gi
ud x nam-mi-in-lu-x
x numun kal nam-ta-jar
-in-di
x e x
en-te-en kug nam-ta-
gud-de3 &jic;cudul-a saj
&d;nin-urta dumu &d;en-lil2-la2-ke4 gana2 zid na-an-x
a-gar3 gal-gal ce x x x
gan2-ne2 gana2 zid &d;en-lil2-la2-ka nij2 mu-ni-in-jar-jar
en-te-en-e u8-e sila4 bi2-in-tu-ud ud5-de3 mac2 ba-an-cum2
ab2 amar-bi-ta im-da-an-lu-lu i3 ga mu-un-jar-jar
an-edin-na ceg9-bar lu-lim-e cag4 ba-ni-in-hul2-hul2
mucen an-na-ke4 ki dajal-la gud3 ba-ni-in-u2-us2
ku6 ambar-ra-ke4 jic-gi-a nunuz mu-ni-ib2-nu2-nu2
pu2-&jic;kiri6-pu2-&jic;kiri6-a lal3 jectin ki ba-ni-in-tag-tag
jic ki mu2-a gurun bi2-in-il2
sar-sar-re gu im-mi-in-tag-tag nisig mu-un-jar-jar
ce ab-sin2-na gu2 ba-ni-in-pec
&d;ezina2-e ki-sikil sag9-ga-gin7 ni2 pa e3 bi2-in-ak
buru14 ezen gal &d;en-lil2-la2-ke4 saj an-ce3 nam-mi-il2
e2-me-ec-e e2 e2-duru5 ki bi2-in-jar tur3 amac mu-un-dajal-dajal
a-gar3 gal-gal-e hi-li mi-ni-in-car2-car2
gaba-ba gada gu2-na ki ba-ni-in-tag-tag
buru14 he2-jal2-la e2-a mu-ni-in-kur9 guru7 gu2 bi2-in-gur-gur
iri a2-dam ki-a bi2-in-jar-jar e2 kalam-ma mu-un-du3
e2 dijir-re-e-ne hur-saj-gin7 ki sikil-la bi2-in-mu2
e2-nam-til3-la ki-tuc kug nam-lugal-la barag mah-a tum2-ma
kur gal &d;en-lil2-ra nam-he2-a ki mu-na-ni-in-us2
e2-me-ec dumu ur-saj &d;en-lil2-la2-ke4
e2-nam-til3-la e2 &d;en-lil2-la2-ce3 nidba na-gid2-i
mac2-ance gud udu hur-saj-ja2
ceg9 ceg9-bar lu-limlulim cag4-gan
&udu;bar-sal &udu;a-lum niga &udu;gukkal-ib2-la2-e
cah2 cag4 jic-gi-a gu2 pec-a ze2-da uh ba-al-gi4
mucen gud3-ba nam-a-a ak nunuz-bi-da dab5-ba
nij2 buru14 zid2 munu4 hi-hi-a i3 ga tur3 amac-a
gib gu2-nida gu2 tur gu2 gal-bi gi-gur dub-e dab5-ba
cum2-sikil&sar; ab-sin2-ba dur dab5-ba za-ha-din&sar; cum2-sikil-lum&sar;
numun lu-ub2&sar; za3-hi-li-a&sar; x x x dim-gi4&sar; x x&sar;
e2-me-ec dumu ur-saj &d;en-lil2-la2-ke4 jic im-ma-ni-in-tag-tag
en-te-en dumu nir-jal2 &d;en-lil2-la2-ke4 x x-ce3 cu dadag-e
a nam-til3-la-ke4 taka4 bi2-in-la2-la2 x (x) ni jal2 im-taka4
gud zum bi2-in-gur-gur ka gud bi2-in-sig10-sig10
udu a-da-min3 jar-ra niga bar-ba jiri2-tab-ba
&na4;du8-ci-a kug-sig17 kug-babbar &kuc;lu-ub2/&kuc;lu-ub2-cir-e pad3-da
&jic;erin &jic;cu-ur2-men5 &jic;x x &jic;tackarin &jic;x  gid2-da
na4 x gag bi2-ib-te x gu2-un x kalam-ma
&jic;pec3 ma2-ri2 pa  ce-er-gu
a sed4 gu2-un hur-saj-ja2  &jic;x
lal3 hab2-hab2 &kac;dida  a2-dam
bibra&mucen; e-sig&mucen; x x cu-ur3-ra&mucen; bibad&mucen; niga
suhur&ku6; ka x x-le u x-gi-ka en-te-en-e buluj3-ja2
&jic;nu-ur2-ma gal pu2-ta cu su-ub-ba jectin ga-ra-an gal nim
u2-kuc8 en-te-en-na x cag4-sug4 im saj-ja2 x  e3-a
lu-ub2&sar; gal-gal aga gal-e kud-da du5-la2 ga-rac&sar; gid2-da
en-te-en-e gu2-un jar-ra-bi-ce3 ni2-ba mi-ni-in-jar-jar
e2-nam-til3-la e2 &d;en-lil2-la2-ce3
e2-me-ec en-te-en-bi-da mac2 kadra si ba-ni-in-sa2-sa2-ec
2-na-ne-ne am gal du7-du7-gin7 u3-na ba-an-sug2-ge-ec
en-te-en a2 kuc2-a zag-ce kuc2-a-ni-ce3
ce ab-sin2-na gu2 pec-a-ni-ce3
gib ziz2 a cu-ta im-mi-in-dug4-ga-na
nu-erim2-gin7 bar-ta im-ta-gub da-bi nu-mu-un-tag-ge
ur5-da en-te-en-ra ninim mu-na-te e2-me-ec-ra du14 bi2-in-jar
e2-me-ec cec-ju10 ni2 silim-ec na-an-e-en
nij2 buru14 kadra e2-gal-ce3 a-na mu-e-de6-a-zu
a2 kuc2-a-zu-gin7 na-ra-dim2 ni2 na-an-bur2-bur2-en
lu2 du-lum-bi mu-e-il2-a-gin7
nam-engar-bi mu-e-ak-a-gin7
a-ectub&ku6;-ba nam-ku3-jal2-bi mu-e-dim2-dim2-ma-gin7
ce x a-gar3-a-gar3-ra im-du8 an-na-ka mi-ni-in-e3-a-gin7
a2 kuc2-a-ju10-ta e2-gal-la a-gin7 im-da-kur9-re-en
mac2-ance gud udu hur-saj-ja2 a-na mu-e-de6-a-zu
x x kac4-a-ju10-uc nam
sar u2 x
bi2-in-
sar  cu-ta ba-ra-
nu-&jic;kiri6-zu sa2-dug4 ba-ra- e2-gal ba-ra-mu-
pu2-&jic;kiri6 lal3 jectin ba-ra-mu-x x
&jic;al gul-la-bi ki-in- ba-ra-am3-mi-x x
nisig jar-ra-zu babbar-hi&sar; gu3 de2-bi ba-ra-
kan4 e2-gal-la-ka a-na pa ca  a-na am3-
a-cag4-ga a2-zu dugud-bi mu-un-
ce mu-e-de6 in-nu-bi me-a gud-de3 a-na ka
kislah-zu jic u3-um-me-ra-ah gud ce10-bi u3-mu-
sa-hir-ra-zu cu im-ti  in-nu-zu il2
mac2-ance na-kam-tum nij2-bi
e2 e2-duru5-zu udu u3-mu- gud-zu-ta x
jic-gi-bi u3- x x x
&jic;dehi3 sig7-sig7 cu-zu u3-bi2- &jic;ad5-da u3-bi2-kud
ur3-ur3-ra na-kam-tum jar  curum gud du8-du8
e2-me-ec arad2 lu2 kij2-ja2 gub-ba a2-ni muc3 nu-tum3-mu
lu2 huj-ja2 cag4-gal ni2-ba-ce3 gana2 kalam-ma ni10-ni10
ud-bi-a en-te-en-e e2-me-ec-ra in-ce3 mu-ni-in-dub2
e2-me-ec ur-saj du14 nu-mu-un-jar in la-ga ba-an-kij2-kij2
ud buru14-a ur5-da nir mu-un-jal2 da-ni bi2-in-taka4
gud mah-gin7 u2 hi-a mu-un-gu7-e saj im-il2-il2-e
2-kam-ma-ce3 e2-me-ec en-te-en-ra mu-na-ni-ib-gi4-gi4
en-te-en da gir4-da hu-mu-tuc-en x saj e-ne-ce3 u3-tu-ud-da
in-ta dugud-bi ki nam-us2-en tuc-bi cu nu-mu-un-ti
hi-hi-bi-ra kij2-ja2 nij2-gig-bi-da kalam-ma du8-du8-uc
gu3 ra-ah gu2-ne-ta nu-mu-e-zi-zi-i e2-ce3 igi nu-mu-un-bar-re
dub-sar-tur bar-am3 nij2-gig-ga &u2;numun2 ki-nu2-bi-ce3 nu-ze2
nar jicbun-na cu nu-bar-re zag-bi-a ni10-ni10
en-te-en in-ta ki nam-us2-en edin-ce3 mu-un-ti
a2 kalag-ga-ja2 e2-e ga-mu-ni-e3 igi hu-mu-un-de3-du8
bal gub-ba-ju10 mu-a itid 7-am3 kij2-ja2-ka
-ra sig9-ga nu-mu-un-ci-ib-be2
tur x  a2-ju10  ti
nu-kuc2-u3 saj us2 a-cag4-ga la-la mu-gub-be2-en
numun ka-ba numun-ju10 um-da-an--ge-ec
en-te-en nam-gu3-ra ki nu-um-di-ni-ib-jar-ra
a-gar3-a-gar3-ta a um-ta-hac bur u3-mu-ni-ib-nu2-nu2
ki nam-cu-ku6-da um-mi-jar-jar ku6 guru7 u3-mu-dub-dub
saj-tun3 mah a-a &d;en-lil2-la2-me-en
gan2-ne2 gana2 zid-de3 ec2 mi-ni-ib-ur3-ur3-en
gud-de3 gana2 cu-ta a-ba-jar-jar
ki duru5-a a2 um-mi-du.du gana2 kij2 jickim u3-mu-ak
a-gar3 gal-gal gana2 zid cu-nim-ta kij2 nu-mu-ra-ab-ak-en
ce-ectub a-tur3-ra gu2 he2-ni-in-gid2 dub-ba-an ba-ra-ni-in-tuku
engar-zu gud-de3 a-na du-u3 gud ba-ra-mu-da-ab-sumur-re
en-te-en gud-ra igi-nim-ma a2 im-da-x
lu2 ki-nu2-a ki-nu2-da ka x x-bi-da nu-di
ud-bi-a e2-me-ec en-te-en-ra in-ce3 mu-ni-dub2
igi-jal2-tuku jic-hur-e kij2-ja2 -ba-ab
in-ta dugud  x x x x gub-bu
nu-mu-un-na-x  ka mu-
2-kam-ma-ce3 en-te-en-e e2-me-ec-ra mu-na-ni-ib-gi4-gi4
e2-me-ec dusu2 u2 ki-buru14 gu7-a ka si-il-la2 gu3 di
kunga ki u2 zar-ra ga ne ha kib la2 da kar-kar-re
gud buru14 &jic;gag-sila3-ta gu2 ze2-a saman-e saj bal-e
lu2-kurun-na ki-buru14-ce3 jen-na &dug;sila3 cu-ce3 la2
lu2 zid2 ce sa-a ka ha-ab-lum ak saj e-ne dug4-ga
car2-ra-ab-du8 ni2 bur2-bur2-ra cag4 a-cag4-ga nu-zu
e2-me-ec cec-ju10 a2 kuc2-a-ju10-a ni2 buluj5 u3-mu-ni-e3
zag-mu-ka ce e2-a u3-mu-ni-in-kur9 guru7 gu2 bi2-in-gur-gur
dirig u3-me-de6 &tug2;bar-dul5 &tug2;nij2-lam2-zu bal-a-kam
&urud;ha-zi-in 2 ma-na lu2 u3-mu-ra-an-cum2 edin-zu-ce3 ba-du-un
e2-me-ec cec-ju10 a-cag4-ga du8 ki duru5 nam-ta-cub-bu
lu2 ja2-nun-na saj-zu-ce3 i3-gub a2 mu-da-an-aj2-e
an-edin-na &jic;ma-nu jic gal x x x cu kisal um-ma-ci-x
gu-ru-um ni2-zu u3- tir-tir
&jic;ma2-la2-za gu2-un u3-mu-ni-de6 ni2-zu nam-mu-ni-gid2
u2 ja2-nun-na sa2 u3-bi2-dug4 x igi-ju10-uc
udu ur3-ra-ke4 a-na-a i3-gu7-e &gi;ub4-zal-zu kuc2-u3
lu2-gi-ze bar-hu-da ze2-de3 jen gi sumun-e dar-dar
cidim uj3-il2 e2-a gub-ba a2-ni muc3 nu-tum2-mu
bahar2 im ba-al izi il2 jic il2 dug x x-bu-u3
uc-bar &tug2;aktum-za a2-jar-bi &tug2;bar-dul5-zu tuku5-u3
&lu2;lunga bappir cu-kin-zu ki-buru14-ta du8-i3
muhaldim ninda jicbun gal-gal-la e2-me-ec-e e3-ni-ib
cidim gal ur3-ur3-ra a2-jar-bi im ka ba mu-un-ri
lu2 &kuc;suhub2 &kuc;e-sir2-e-sir2 libir sed4 im-ma-du
e2-me-ec cec-ju10 bal gub-ba-ju10-ce3 en-na u3-mu-du-un
tur mah-e a2 mu-e-da-an-aj2-e sa-zu nu-tar-e
kalam-ma nij2-gur11 u3-mu-e-ni-jar-jar na-kam-tum u3-mu-e-jar
a2-ja2-a zag-ce kuc2-a-za je26-e lugal-bi-me-en
ud muru9-e he2-jal2 an-na-ke4 ki um-ma-ni-us2
a numun saj-ja2-ke4 hur-saj-ta zag um-mi-tag-tag
ce nim-e ce sig a-ba-ab-tah e2-saj lu u3-mu-un-cub
engar zid gan2-ne2 igi tab-ba a2 hul2-la i-i
ance il2-il2-la i3-gub-gub-be2 iri-ce3 nir mu-un-jal2
cec-ju10 &jic;apin kug e2 dal-la u3-mu-ni-jar
na-kam-tum a-na jar-jar-ra-zu izi-gin7 gu3 mi-ni-in-ed2-en
gu7 naj gal-gal-e ba-tuc-en
kalam-ta saj-a im-ta-ab-ed3-de3-en
lugal-ju10 mu pad3-da &d;nanna dumu &d;en-lil2-la2-ra
&d;i-bi2-&d;suen &tug2;cutur &tug2;hur-saj u3-mu-ni-in-mur10
&tug2;bar-dul5 &tug2;nij2-lam2-ma mi2 u3-ba-ni-dug4
ezen dijir-re-e-ne-ke4 cu u3-mu-ci-ib-du7-du7
&d;a-nun-na-ke4-ne bar kug-ba tug2 u3-mu-ne-jal2-jal2
e2-nam-til3-la ki-tuc kug nam-lugal-la an-ne2 jar-ra-na
ki ur5 sag9-ge jicbun nij2 dug3-ga si ba-ni-sa2-sa2-ec
cem3 &kuc;a2-la2 si-cir3 jic-gu3-di ni2-ba u3-mu-na-du12
tigi za-am-za-am nij2 cag4 hul2-la-zu ud mi-ni-ib-zal-zal-e
je26-e jectin lu-lu-me-en gu7 naj gal-gal-me-en
tug2 i3 dug3-ge ba-ab-du7-me-en
nij2-tug2-ba &tug2;cutur &tug2;aktum-ma a2 ba-ni-e3-a-me-en
kum2-ma dugud e2-me-ec saj ki-en-gi-ra zi-bi tum2-tum2-de3
uj3 saj gig2-ga ur2-bi-a ki-nu2 jar-jar-ra-bi
&tug2;nij2-barag2 nim mu-ra-be4-be4 &tug2;aktum mu-ra-sah6
&jic;nij2-kece2-da a2 mu-ra-ab-kuc2-u3 e2-gal ma-ra-cec-cec
&jic;gu2-ne-saj-ja2-ke4 mu-un-kij2-kij2 en3 tar mu-ni-jal2
&d;nin-ka-si-ke4 a2-tah-a-ni-me-en kac mu-un-na-ab-dug3-ge-en
a sed4 gu2-un hur-saj-ja2 a-na mu-e-tum2-tum2-mu
dug ma2-ac-gan-na um-mi-in-
dug pu2 dug hu-ru-um x x har-bi gaba-ba u3-bi2-
jectin gur4-gur4-ra tum9 sed4-de3 um-ma-ni-in-sig10-sig10
lugal-ju10 e2-gal mah-a-ni  mu-ni-in-dug3-dug3-ge-en
lu2 ni2 sed4-da lugal-ja2-me-en
&jic;gag-ku6-la2-e nij2 ma-ab-si-si
an-ta-ju10 &kuc;a-ja2-la2-zu cu te-ba-ab  e3-ba-ra
engar ce si x x-ga du-lum-ma  nu-du8-u3
engar  lagab im 2 cej3 x hul gig
nu-&jic;kiri6 babbar-hi&sar; dim nu-zu gi-gur guru5-zu x x
za-e ja2-a-da a-na mu-da-ab-sa2-e-en ur3 ki-nu2-zu kij2-ja2
2-kam-ma-ce3 en-te-en-e e2-me-ec-ra in-ce3 mu-ni-in-dub2
e2-me-ec dumu ur-saj &d;en-lil2-la2-ke4
a2 kalag-ga-na cag4-ga-a mu-un-zu ur5-da nir mu-un-jal2
in en-te-en-e a-na mu-ni-in-dub2-ba-ac
i-gi4-in-zu mi2-am3 na-mu-ni-in-dug4
2-kam-ma-ce3 e2-me-ec-e en-te-en-ra mu-na-ni-ib-gi4-gi4
en-te-en a2 dirig ni2 na-ab-gur4-re-en ki gur4-zu u3-mu-zu
iri-a ki-ur3-zu ga-mu-ra-ab-dug4 nam-ba-an-cec-cec-e-de3-en
za-e lu2 mar-za i3-me-en-na-gin7 lu2 hu-nu in-ga-me-en
da gir4 gu2 izi udun sa-du3-zu-um
na-gada sipad u8 sila4 dugud-da-gin7
lu2 hu-hu-nu da gir4-ta udun-ce3 udun-ta da gir4-ce3
udu-gin7 igi-za mu-un-sub2-sub2-be2-ec
gaba ud-da da-gum-da-gum-ma di ba-ni-ib-dab5-be2-en
iri-a zu2 ur5 zu2 ra-ah ma-ra-an-jar-re-ec
ud a-ba-sa9-a-e e-sir2-e-sir2-ra lu2 nu-mu-ni-in-dib-be2
arad2 lu2 da gir4-ta hul2-la e2-a ud cu2-cu2-u3
geme2 lu2 a-ji6 &jic;epir-a nu-gub-bu tug2-da ud zal-zal-e
a-cag4 en-te-en-e kij2 nu-ak-e
ab-sin2-bi cag4-ce3 nu-gid2-da
ce-bi ki-car2-ba nu-cub-ba buru4&mucen;-dugud-de3 de6-a
nisig gu2-guru5 lu2 du5-la2 nisig-bi ganba-ka nu-du7
gi sumun il2 &gi;dusu dub3-sa-dar-a lu2 ma-an-zi-la2
a2 dirig ka du8-zu na-an-bi2-ib-be2 jic-hur me ga-zu
2-kam-ma-ce3 e2-me-ec-e en-te-en-ra in-ce3 mu-ni-in-dub2
ud-bi-a e2-kur ezem-ma ki-en-gi he2-jal2-la
2-na-ne-ne x dub3 bi2-in-jal2-le-ec u3-na ba-an-sug2-ge-ec
e2-me-ec en-te-en-bi-da gud mah-gin7 tec2-bi a2 si-il-le-de3
kisal mah-a am-gin7 dub3 i-ni-ib2-jar ki ki ba-ni-ib-us2
en-te-en-e inim-ma gud mah-gin7 saj im-il2-il2-e
a-a &d;en-lil2 nam-ku5-jal2 mu-e-cum2 a he2-jal2-la mu-e-de6
a-gar3-a-gar3-ra zag ba-ni-tag-tag guru7 gu2 bi2-gur-gur
ce ab-sin2-na gu2 ba-ni-in-pec
&d;ezina2-e ki-sikil sag9-ga-gin7 ni2 pa e3 bi2-ak
e2-me-ec car2-ra-ab-du ni2 bur2-bur2-ra cag4 a-cag4-ga nu-zu
a2 kuc2-a zag-ce kuc2-a-ju10 zag ma-ra-an-tag
e2-gal lugal-la-ke4 gu2-un x-ne2-ec si ba-ni-x-sa2-sa2
en-te-en-e cag4 -a-zu inim-ma nir mi-ni-in-jal2
e2-me-ec saj-ki nij2-nam mu-un-kij2 zi im-ma-da-ab-gi4
e2-me-ec &d;en-lil2-ra ni2 te-bi-a inim mu-na-ni-ib2-be2
&d;en-lil2 di-zu nij2 kal-kal-la-am3 inim kug-zu inim mah-am3
di dab5-ba-zu nij2 nu-kur2-ru-dam a-ba cu mi-ni-ib2-bal-e
cec cec-da du14 mu2-mu2 i3-jal2 u3 dug3-ge i3-jal2
en3-tukum-ce3 e2-gal-la u3-mu-e-du.du uj3-e u6-e me-e
u3-mu-e-tuc ni2 na-an-pi-il-pi-il-le-de3-en tec2-bi ga-ba-ra-si-il
&d;en-lil2-le e2-me-ec en-te-en-bi-da mu-ne-ni-in-gi4-gi4
a zi-cag4-jal2 kur-kur-ra-ka en-te-en ku3-jal2-bi-im
engar dijir-re-e-ne-ke4 nij2-nam mu-un-na-jar-jar
e2-me-ec dumu-ju10 en-te-en cec-zu-da a-na mu-e-da-ab-sa2-e-en
&d;en-lil2-le inim mah dug4-ga-ni cag4-bi galam kad4-dam
di dab5-ba-ni nij2 nu-kur2-ru-dam a-ba-a cu mi-ni-ib-bal-e
e2-me-ec en-te-en-ra im-ma-an-ci-in-gam u3-gul mu-na-an-ja2-ja2
e2-a-na &kac;ulucin kurun si ba-ni-in-sa2-sa2
zag-bi-a jicbun nij2 dug3-ge ud mi-ni-ib-zal-zal-e-ne
e2-me-ec en-te-en-ra kug-sig17 kug-babbar za-gin3 mu-un-na-ba-ba-e
nam-cec nam-dub3-sa i3 li-gin7 i-im-bal-bal-e-ne
murub4-ba inim dug3-ga ja2-ja2-de3 tec2-bi ba-dug3-ge-ec
e2-me-ec en-te-en-bi-da a-da-min3 dug4-ga
en-te-en engar zid &d;en-lil2-la2 e2-me-ec-ra dirig-ga-ba
kur gal a-a &d;en-lil2 za3-mi2
&m;&d;suen-illat ra-bi-si2-ka3-tum-ma u3-na-a-dug4
&d;i-din-&d;da-gan lugal-zu na-ab-be2-a
kaskal-ju10 ni2-tuku saj gi4-a gu2 id2-da 2(min)-a-bi mu-da-ab-bal-e
ka-ku-la-tum&ki; gaba-ri gid2-da-zu-u3-ne
&d;lamma &d;da-gan &d;x x u3 &d;en-lil2 lugal kalam  erin2-na gu2 bi-in-ri
me-lem4-ju10 kalam-ma ba-e-dul
u3 za-e nam-ur-saj nam-kalag-ga-zu x x-bi-ce3 ba-e-x
x tar  ba-an-da-x
nam-lugal  du.du-a ba-x-x
ugnim x x&ki; bi2-
kij2 gal-la
lu2 x x-ne en-nu-uj3 ja2-ja2-da
a-ga-ac gi4-bi he2-mi-in-du8
ku4-ku4 ed2-de3 kij2 bar ha-ra-ak-ne
lugal-ju10 tuku ga ne ja2 x na
ka lul-za u3-mu-e-x (x)
ugnim-zu nam-ba-e-la2 ugnim-bi kar nam-x
ul4-la-bi ja2-nam-ma
a-ma-ru-kam
ensi2 sajja-ra u3-na-a-dug4
&m;ur-&d;en-lil2-la2-ke4 na-ab-be2-a
pa5 a-luh-ha i3-luh-ha a i-ib2-tum3
&m;&d;en-lil2-dijir-ju10 &m;&d;en-lil2-a2-ju10 &m;&d;en-lil2-la2-ju10 u3 ha-an-za-mu
ib2-sig3-ge-ec ib2-sig9-ge-ec mu-da-an-kar-re-ec
&m;lugal-an-ne2 na-ab-be2-a
je26-e pa5 1(dic)-am3 za-e pa5 1(dic)-am3 ensi2 pa5 1(dic)-am3
a he2-mu-e-de6 he2-mu-e-dug4 bi2-dug4 nu-mu-un-ce-ge-ec
erin2 id2-zu nu-ma pa5-bi a i-ib2-tum3
ja2-a sah6-bi a ma-ab-tum3
a2 ma-tur 5(ia2) juruc 10 60(dic) hu-mu-e-ci-in-gi4-gi4-ma
a-ma-ru-kam
lu2-kac4-e lugal-la har-ra-an-na jen-na
nibru&ki; ga-e-gi4 inim-bi dug4-ba-ab
kaskal su3-ra2 i-im-du-de3-en
ama-ju10 mud-am3 u3 nu-mu-ni-ku-ku u3 du-da u3 ku-ku-ba
ama5-a-ni ama5 saj gi4-a ka-jiri3 al-gib-ba
lu2 du kaskal-la har-ra-an-na silim-ma-ju10 en3 al-tar-tar-re nu-tar-tar-re
u3-na-a-dug4 silim-ma-ju10 cu-ni-ce3 jar-i3
ama-ju10 hul2-hul2-la-am3 ce-er-ka-an mi-ri-in-dug4-ga
tukum-bi ama-ju10 nu-e-zu jickim ga-mu-ra-ab-cum2
mu-bi ca-at-ec4-tar2 ci-ma-at-ec4-tar2 inim-bi-ta munus-bi-ta te e mu
alan muc2-a me-dim2 bar cu-ta jar-ra
dijir sag9-ga dag-gi4-a-ka-ni
ud tur-ra-ni-ta nam-ma-ni tar-ra-am3
ne3 ni-te-am3 e2 ucbar-ra-ni si sa2 mu-un-ak
dijir nin-a-ni-ce3 sun5-na-ce3 gub-ba
ki &d;inana-ke4 kij2-kij2 mu-un-zu
inim lugal-la-ke4 gu3 de2 lugal inim-bi li-bi-gu-ul-e
cu dim4-ma-am3 nij2-gur11 mu-un-car2-car2
ki aj2 mi2 dug4-ga zi-cag4-jal2-la-am3
sila4 i3 dug3-ga lal3 i3-nun zal-le cag4-ga-ke4
jickim ama-ju10 2-kam-ma ga-mu-ra-ab-cum2
ama-ju10 su3-ra2-aj2-gin7 an-na an-ur2-ra lu-lim hur-saj-ja2
mul a2-gu2-zig3-ga ud mac dajal-la-ke4 ud-ud ja2-ja2
&na4;gug kal-la &na4;du8-ci-a mar-ha-ci&ki;
gi16-sa cec lugal hi-li du8-du8-a
&na4;kicib nir2-a &d;utu-gin7 he2-du7-a gi16 &na4;gug-am3 bibra he2-du7-a x gi4 du gug &na4;nir2 he2-du7-a gi16-gi16-sa -am3 bibra sig7-ga-a
har nagga cu-gur an-ta-sur-ra
lagab kug-sig17 kug-babbar zalag-ga-kam
nij2-zi-jal2 nij2 zi pa e3 zi bur2 har-har &jic;pu2 e zal-le nij2 zi pa-anaj2-pa-anaj2  ne ki x
&d;lamma &na4;jic-nu11-gal ki-gal &na4;za-gin3-na gub-ba-am3
dim3-ma zu2 til-la dim3-ma til3-la hi-li cu jiri3 gur3-ru-a ul mac nij2 ur2-re ul gur3-ra
jickim ama-ju10 3-kam-ma ga-mu-ra-ab-cum2
ama-ju10 cej14 an-na ud a2-ba a numun saj-ja2-ke4
buru14 he2-nun ce gu-nu mu2-a ce ba-til-la gu-nu dirig guru5-gu2 x an-na bu-lu-ug ba-til gu2
&jic;kiri6 me-a la-la i-si-ic la2-la2-e asil-la2 si-a
&jic;u3-suh5 a de2-a &jic;li &jic;ce u3-suh5 cu tag-ga
gurun zag-mu-a nij2-tu-hu-um u2-&jic;kiri6 nesaj-ja2
pa5-cita3 mu2-sar-re a hi-li-a de6-a
zu2-lum dilmun-na ku7-ku7 zu2-lum saj kij2-kij2-e
jickim ama-ju10 4-kam-ma ga-mu-ra-ab-cum2
ama-ju10 ezen sizkur2-re asil-la2 si-a
sizkur2 ezen a2-ki-tum igi du8-de3 huc-a
lu-lu-gu-na lu-li-gu2-na lu-lu-bu-na dumu dumu-munus lugal-la i-lu he2-jal2-la-kam
ki-e-ne-di hul2-hul2-le jar-ra
gurun he2-jal2
ki aj2 cag4 ki aj2 la-la nu-gi4-gi4-da
inim de6-a lu2-nam-ra ama-ni-ce3 giri17-zal-ce3 gur-ra-am3
jickim ama-ju10 5-kam-ma ga-mu-ra-ab-cum2
ama-ju10 &jic;jicnimbar ir-si-im dug3-dug3-ga
gigir cim-li &jic;mar-cum &jic;tackarin
tug2 sag9-ga ce3 ud dug3-ga i3 gu-la ak-a
ga-ra-an he2-me-du gu2 me-er-me-er-re-da gu2 me-er-me-re-de3 du7
ama-ju10 &dug;cajan nunuz ga-nu11&mucen; i3 saj cim cag4-bi dirig cag4 bi2-si
munus sag9-ga &d;lamma tuku-a mu-x
munus &d;a-ru-ru arhuc mu-ra-an-cum2  u3-tud
jickim a-ra-dug4-ga-ju10 igi dalla-bi gub-za
&m;lu2-dijir-ra dumu ki aj2-zu silim-ma e-ne-ra dug4-na
jickim a-ra-dug4-ga-ju10 ulutim2 an-cum2
munus sag9-sag9 &d;lamma-&d;lamma tuku-am3 e-ne-am3 ama-ju10
jectug jal2-la ce-en hul2-le-ec du-mu-un
&m;lu2-dijir-ra dumu ki aj2-ja2-zu silim-ma  sum gi4
() e-ne-ra dug4-
x x ne ga-mu-cum2 x
x x x x x
x ad-da-ni kij2-gi4-a-gin7
x x da x x-a-ju10 kac4  ja2-nu
mussa-me ud -zal
mussa-me ji6 -sa2
iti6 e2-ba mi-ni-ib-kur9 x x
mul e2-ba mi-ni-ib-di4-di4-en
mussa-me ud me-zal-la-gin7
mussa-me ji6 me-sa2-a-gin7
iti6 e2-ba mi-ni-kur9-ra-gin7
mul e2-ba mi-ni-di4-di4-la2-gin7
ig-ta saj-kul
x x-ra-si-il-le-en x
nin9 gal-ju10
ze2-ba-ju10 x  zid-de3
nin9 gal-ju10 da -ta
cec i-bi2 sag9-sag9-ju10
x x-ra-ju10 -zi-in
x x al jal2 lu x x im-me x x
bad3-si-me al-jal2 bad3-si-me gul-lu
nitalam-me aj2 kuc2-u3 kuc2-u3
cu u8-ub-dab5-be2-en ta-me mu-un-jal2
cu e-ri-in-bar-re-ec e2-me-ec-e ja2-nu
suhur-e du7-ju10 suhur-e du7-ju10
ze2-ba-ju10 suhur-e du7-ju10
mu-nim-mar-gin7 suhur-e du7-ju10
&jic;cinig-gin7 gu2 lum-lum-ju10 suhur-e du7-ju10
mu-ti-in suhur-za unken-na du7-ju10
ze2-ba-ju10 gaba-me-a su-ub-bi
gi-ru suhur-za unken-na dugud-da
cec i-bi2 sag9-sag9-ju10 gaba-me-a su-ub-bi
sun4 za-gin3-ju10 suhur gakkul3-ju10
sun4 x za-gin3-gin7 gun3-a-ju10
suhur gakkul3-gin7 jar-jar-ra-ju10
dim3 zu2-ju10 me-dim2 kug-sig17-ga-ju10
nij2 nagar kug-zu dim2-ma-ju10
tibira kug-zu kij2 ak-a-ju10
jen nin9 ki aj2-ju10 ka-ga14 (x) me ri mu ga-e
ka-ga14-ni-gin7 gal4-la-ni dug3-ga-am3
gal4-la-ni-gin7 ka-ga14-ni dug3-ga-am3
sig7-ge x
igi bi2-
ta
x mac gur-am3
ka-ga14 inim ze2-ba he2-me-en
bal ud sag9-ga e3 he2-me-en
ezen saj-ki zalag-ga he2-me-en
zabar-cu dadag-ga he2-me-en
ki aj2 &d;mu-ul-lil2-la2
cag4 dijir-za dijir-e ha-me-ci-huj-e
ji6-a ja2-nu ji6-a gub-ba
&d;utu-da ja2-nu &d;utu-da gub-ba
dijir-zu kaskal ha-ra-ab-sig10-ge
il2-la2 du5-la2 ha-ra-ab-sa2-sa2-en
am ur2-ra-am3 gun3-a e2-a-ni giri17-zal
lugal-ju10 am ur2-ra-am3 gun3-a e2-a-ni giri17-zal
&d;pa-bil2-saj am ur2-ra-am3 gun3-a e2-a-ni giri17-zal
e2-a-ni e2 la-ra-ag giri17-zal-am3 e2-a-ni giri17-zal
iri-ni iri a2 mah he2-jal2-la e2-a-ni giri17-zal
ur-saj-e e2-a-ni e2 la-ra-ag&ki; x
en &d;pa-bil2-saj-je26 iri-ni iri a2 mah x (x)
ki u3-tud-da-ni ec3 nibru&ki;
ki ga zid gu7-a-ni e2
ki ki sikil-ta ma x x (x)
i3-si-in&ki;-na e2 saj-dili x (x)
ki gud-e gu2-da la2-a-ni gud cu ur2 jic x
mir-gin7 kici17-kici17-ta zig3-ga-ni mir ni2-jal2-la-am3
ur-bar-ra-gin7 cubtum6-ta zig3-ga-ni dum-dam-e ak-da
pirij-gin7 eme sig-ta zig3-ga-ni a-a dub2-be2-dam
ud-ba cag4-tum2-ma nam-dun mu-un-ak-e
en-e cag4-tum2-ma nam-dun mu-un-ak-e
en &d;pa-bil2-saj-je26 cag4-tum2-ma nam-dun mu-un-ak-e
cag4-tum2-cag4-tum2 i3-si-in&ki;-na-ke4
lugal-ju10 nam-dun mu-un-ak-e
ud-ba lugal-ju10 nibru&ki;-ce3 na-jen
ur-saj &d;pa-bil2-saj ki &d;en-lil2-la2-ce3 du-a-ni
du-a-ni e2-bi i3-si-in&ki;-na an-ta nam-mi-ib2-gi4
ud-ba nin-ju10 i3-si-in&ki;-na saj a ba-ni-in-e3
e2 dajal-la e2 i3-si-in&ki;-na-ka siki-ni mi-ni-ib2-x
siki lum-ma-bi nam-ma-an-
suh-bi am3-bu-re-bu-re
&d;pa-bil2-saj-ra cag4 hul2-le gu3 mu-na-de2-e
sag9-ge x  e2 i3-si-in&ki;-na
ur-saj &d;pa-bil2-saj x gi x x &d;nin-tur5-re tud-da
la-ra-ag&ki;-da e2-bi i3-si-in&ki;-na mu-un-ci-du-de3-en-na
a-a-zu-ur2 dug4-ga-na-ab mu-ud-na-ju10 de3-a
&d;mu-ul-lil2-ra tah-a-na-ab ma-a-da x x x
igi du3-du3 igi du3-du3 za-e u3-mu-un-bi de3-a
e2 i3-si-in&ki;-na igi 1(ac) x (x)
&d;pa-bil2-saj za-e u3-mu-un-bi de3-a me-e ga-ca-an-bi de3-a
-bi gu-bi gu he2-em
-bi ce-bi ce he2-em
x-bi nij2 dug3 gu7 he2-em
i3-ne-ec2 &d;utu ud ne-e-a ur5 he2-en-na-nam-ma-am3
id2-de3 &id2;kir11-sig-e kun-bi i3-sud-e
an-ce3 i3-sud-e
zid-da e2 im-ci-ja2-ja2
x lu2 zid-zid-da x
amar zid-da-ke4 ensi2 x
x saj e2 im-ci-ja2-ja2
x-bi gu-bi gu
x-bi ce-bi ce
-bi nij2 dug3 gu7-bi
&d;nin-isin2si-na
id2-de3 &id2;kir11-sig-e
kun-bi i3-si-in&ki;
dumu-ni hul2-la-da dam in-tuku
en &d;pa-bil2-saj-je26 hul2-la-da &d;nin-isin2si-na in-tuku
id2-de3 &id2;kir11-sig-e &jic;al mu-na-x
kun-bi i3-si-in&ki;-na e-ne-er mu-na-x
&d;en-lil2-le id2-de3 im-ma-gub gu3 mu-na-de2-e
id2-de3 &id2;kir11-sig-e im-ma-gub nam-mi-x
id2  kun-zu bir an-ce3 a he2-na-
x  e2 he2-em-ci-ja2-ja2
lu2 zid-zid-da
am gal un
(x) x lul-la ka-na cu mu-un-na-tum3-tum3
(x) x lul-la ka-na a mu-un-na-lu-lu
x lul-la ka-na a im-mi-ib-ri
&d;pa-bil2-saj gud ka-a-ni ba-ra-mu-da-gu7
&d;pa-bil2-saj e-ze2 ka-a-ni ba-ra-mu-da-gu7
-ra &dug;utul2 mud-a-ke4 cu nu-mu-da-sub
x x-na-ce3 ba-ra-da-du-de3-en
x u3-li-li mu-un-il2-e-ne mu-ni-in-ja2-ja2-ne
u3-mu-un &d;pa-bil2-saj mu-un-il2-e-ne mu-ni-in-ja2-ja2-ne
uru2 nin9-a-na-ka am3-mi-in-gub-bu-ne
e-ne-ra nin9-a-ni e2-ta mu-na-ra-e3
x hub2 lul-la mu-un-si-ig
me-ri lul-la mu-un-si-ig
lul-la ka-na cu mu-un-na-tum3-tum3
ne lul-la ka-na a im-mi-ib-ri
x lul-la ka-na a im-mi-ib-ri
&d;pa-bil2-saj gud ka-a-ni ba-ra-mu-da-gu7
&d;pa-bil2-saj e-ze2 ka-a-ni ba-ra-mu-da-gu7
-ra &dug;utul2 mud-a-ke4 cu ba-ra-mu-da-sub(ka×x)
ba-ra-da-du-de3-en
ce-er-zid bad-ta
an-na ni2-bi x
x ja2 kal
&d;suen
&d;cu-&d;suen  bad mu x x x
&d;nanna ca-mu-u8-da-an-u5 an
bar-sud-am3
hi-li an-na nun urac-a-x
cul &d;suen u18-ru ud an ki
mu he2-jal2-la (x) x dug3 ki-bi-ce3 zal-e
&d;nanna en itid-da u3-tud-(x)
&d;cu-&d;suen-ju10 mu-un-u3-tud
cag4-ba-tuku-am3
pec10-jal2 ne3 gal dijir gal-e-ne
a-a &d;nanna di-zu ec-bar galam
&d;nu-nam-nir-da nam gal tar-re
&d;ac-im2-babbar cul ki aj2-ja2-na
&d;cu-&d;suen-ju10-ur2 nam mu-ni-ib-tar-re
bar-sud 2-kam-ma-am3
ud ji6 dug3-dug3 mu zu2 kece2-de3
&d;nanna aga3 an kug-ga-ke4
x x x x-ni &d;cu-&d;suen-ju10
x x x x x x zu ki-zu ka
x x x x a saj mu x
cag4-ba-tuku 2-kam-ma-am3
x &d;nanna en gal an ki-a-ka
x x x x x pa bi2-in-e3
x al-barag2-ge
x x x x
x x
x nam
x x x x
kisal aga zid an-na x (x)
x saj-ja2 na mi-ni-in-de5
&d;cu-&d;suen-ju10 nun kalam-ma-ka
sa-bar-sud-da-am3
ud-da-a-ni &d;cu-&d;suen-ju10 su3-ud-mu-un-ci
&d;cu-&d;suen-ju10 an-da mu2-a
jic-gi4-jal2-bi-im
en dumu an-na -a
si mul-mul-da  x-ka
&d;nanna gal-di  ne
ka-ka-ga nij2 x pa x x x
ud jic-he2-a ud urac-a
su-lim-ma-ni uj3-e dub3 bar-bar-re
en &d;ac-im2-babbar ucum pa e3
cul &d;suen muc3 kug ki us2-sa
&d;nanna an ki-a u5-a e3e
&d;cu-&d;suen kalam-ma am3-mi-in-u5
(x) x ni2 gur3-ru an-e ucumgal
x x x ni2 gur3-ru an-na x
x x x nun &d;cu-&d;suen-ju10 nir ca-mu-u8-da-jal2-la
gu2-da mu-ni-in-la2-la2
x x x x kur-kur nij2-dajal-ba
jidru ud su3-ra2 x x x x
uj3 ki-bal-a x x bi x
kilib3-ba-bi hi x du.du-e
dumu nun zi-le &d;en-lil2-la2-ce3
&d;cu-&d;suen cu-ni-a x mi-in-si
lugal-ju10 ezen x-la
&d;cu-&d;suen giri17-zal x x x-ka
sa-jar-ra-am3
&d;cu-&d;suen-ju10 ud til3-la
jic-gi4-jal2-bi-im
en an-na dug3-jal2 ki
cul &d;suen en an-na-kam x
&d;cu-&d;suen x x x
u18-ru12-bi-im ()
ud re-a ud su3-ra2 re-a
ji6 re-a ji6 ba9-ra2 re-a
mu re-a mu su3-ra2 re-a
ud ul nij2-du7-e pa e3-a-ba
ud ul nij2-du7-e mi2 zid dug4-ga-a-ba
ec3 kalam-ma-ka ninda cu2-a-ba
&im;cu-rin-na kalam-ma-ka nij2-tab ak-a-ba
an ki-ta ba-da-ba9-ra2-a-ba
ki an-ta ba-da-sur-ra-a-ba
mu nam-lu2-u18-lu ba-an-jar-ra-a-ba
ud an-ne2 an ba-an-de6-a-ba
&d;en-lil2-le ki ba-an-de6-a-ba
&d;erec-ki-gal-la-ra kur-ra saj rig7-bi-ce3 im-ma-ab-rig7-a-ba
ba-u5-a-ba ba-u5-a-ba
a-a kur-ce3 ba-u5-a-ba
&d;en-ki kur-ce3 ba-u5-a-ba
lugal-ra tur-tur ba-an-da-ri
&d;en-ki-ra gal-gal ba-an-da-ri
tur-tur-bi na4 cu-kam
gal-gal-bi na4 gi gu4-ud-da-kam
ur2 &jic;ma2 tur-re &d;en-ki-ka3-ke4
nij2-bun2-na du7-am3 mi-cu2-cu2
lugal-ra a &jic;ma2-saj-ja2-ke4
ur-bar-ra-gin7 tec2 mu-na-gu7-e
&d;en-ki-ra a &jic;ma2-ejer-ra-ke4
ur-mah-gin7 saj jic im-ra-ra
ud-bi-a jic 1-am3 &jic;ha-lu-ub2 1-am3 jic 1-am3
gu2 &id2;buranun-na kug-ga-ka du3-a-bi
&id2;buranun-na a na8-na8-da-bi
a2 u18-lu ur2-ba mu-ni-in-bur12 pa-ba mu-ni-in-suh
&id2;buranun-na a im-ma-ni-ib-ra
munus-e inim an-na-ta ni2 te-a du
inim &d;en-lil2-la2-ta ni2 te-a du
jic cu-na mu-un-dab5 unug&ki;-ce3 ba-ni-in-kur9-re
&jic;kiri6 gi-rin &d;inana-ce3 im-ma-ni-in-ku4-ku4-re
munus-e jic cu-na li-bi2-in-du jiri3-ni-ta bi2-in-du
munus-e jic cu-na a li-bi2-in-dug4 jiri3-ni-ta bi2-in-dug4
me-na-am3 &jic;gu-za gi-rin ba-ni-tuc-de3-en bi2-in-dug4
me-na-am3 jic-nu2 gi-rin ba-ni-nu2-de3-en bi2-in-dug4
mu 5-am3 mu 10-am3 ba-e-zal-la re
jic ba-gur4 kuc-bi nu-mu-un-da-dar
ur2-bi-a muc tu6 nu-zu-e gud3 im-ma-ni-ib-us2
pa-bi-a mucen anzud&mucen;-de3 amar im-ma-ni-ib-jar
cab-bi-a ki-sikil lil2-la2-ke4 e2 im-ma-ni-ib-du3
ki-sikil zu2 li9-li9 cag4 hul2-hul2
kug &d;inana-ke4 er2 e-ne ba-ce8-ce8
ud zal-le-da an-ur2 zalag-ge-da
buru5 ud zal-le ceg10 gi4-gi4-da
&d;utu agrun-ta e3-a-ni
nin9-a-ni kug &d;inana-ke4 nin9-a-ni ur-saj cul &d;utu-ur2
ur-saj cul &d;utu-ra kug &d;inana-ke4 gu3 mu-na-de2-e
cec-ju10 ud re-a na-aj2 ba-tar-ra-a-ba
ud he2-ma-al-la ka-na-aj2-ja2 ba-e-zal-la re
ud an-ne2 an ba-an-ir-ra-a-ba
&d;mu-ul-lil2-le ki ba-an-ir-ra-a-ba
&d;ga-ca-an-ki-gal-la-ra kur-ra saj rig7-ga-ce3 im-ma-ab-rig7-ga-a-ba
ba-u5-a-ba ba-u5-a-ba
a-a kur-ce3 ba-u5-a-ba
&d;am-an-ki kur-ce3 ba-u5-a-ba
u3-mu-un-ra tur-tur ba-an-da-ri
&d;am-an-ki-ra gal-gal ba-an-da-ri
tur-tur-bi na4 cu-a-kam
gal-gal-bi na4 gi gu4-ud-da-kam
ur2 &jic;ma2 tur-re &d;am-an-ki-ka3-ke4
ce-en-bun2-na du7-am3 i3-cu2-cu2
u3-mu-un-ra a &jic;ma2-saj-ja2-ke4
ur-bar-ra-gin7 tec2 mu-un-na-gu7-e
&d;am-an-ki-ra a &jic;ma2-ejer-ra-ke4
ur-mah-gin7 saj jic im-ra-ra
ud-bi-a mu di-ta-am3 &jic;ha-lu-ub2 di-ta jic tug2 di-ta-am3
gu2 &id2;buranun-na kug-ga-ka du3-a-ba
&id2;buranun-na a na8-na8-da-bi
a2 &tum9;u18-lu ur2-ba mu-ni-in-bur12 pa-ba mu-ni-in-suh
&id2;buranun-na a im-ma-ni-ib-ra
nu-nus e-ne-ej3 an-na-ta ni2 te-a du
e-ne-ej3 &d;mu-ul-lil2-la2-ta ni2 te-a du
mu cu-ja2 mu-un-dab5 unug&ki;-ce3 ba-ni-in-kur9
&jic;kiri6 gi-rin kug ga-ca-an-na-ce3 im-ma-ni-in-ku4-ku4
nu-nus-jen mu cu-ja2 li-bi2-in-du me-ri-ju10-ta bi2-in-du
&d;ga-ca-an-na-jen nu-nus-jen mu cu-ja2 a li-bi2-in-de2 me-ri-ju10-ta a bi2-du
me-na-am3 &jic;gu-za gi-rin ba-ni-tuc-u3-de3-en bi2-in-dug4
me-na-am3 jic-nu2 gi-rin ba-ni-nu2-de3-en bi2-in-dug4
mu 5-am3 mu 10-am3 ba-e-zal-la re
mu ba-gur4 kuc-bi nu-mu-un-da-dar
ur2-bi-a muc tu6 nu-zu-e gud3 im-ma-ni-ib-us2
pa-bi-a mucen anzud&mucen; amar im-ma-ni-ib-jar
cab-ba-bi-a ki-sikil lil2-la2-ke4 e2 im-ma-ni-in-us2
ki-sikil zu2 li9-li9 cag4 hul2-hul2
kug &d;inana-ke4 er2 e-ne ba-ce8-ce8
cec-a-ni ur-saj cul &d;utu inim-bi nu-mu-de3-gub
ud zal-le-da an-ur2 zalag-ge-de3
mucen buru5&mucen; ud zal-le ceg10 gi4-gi4-da
&d;utu agrun-ta e3-a-ni
nin9-a-ni kug &d;inana-ke4
ur-saj &d;gilgamec2 gu3 mu-na-de2-e
cec-ju10 ud re-a na-aj2 ba-tar-ra-a-ba
ud he2-ma-al-la ka-na-aj2 ba-e-zal-la re
ud an-ne2 an ba-an-ir-ra-a-ba
&d;mu-ul-lil2-le ki ba-an-ir-ra-a-ba
&d;ga-ca-an-ki-gal-la-ra kur-ra saj rig7-ga-ce3 im-ma-ab-rig7-ga-a-ba
ba-u5-a-ba ba-u5-a-ba
a-a kur-ce3 ba-u5-a-ba
&d;am-an-ki kur-ce3 ba-u5-a-ba
u3-mu-un-ra tur-tur ba-an-da-ri
&d;am-an-ki-ra gal-gal ba-an-da-ri
tur-tur-bi na4 cu-kam
gal-gal-bi na4 gi gu4-ud-da-kam
ur2 &jic;ma2 tur-re &d;am-an-ki-ka3-ke4
ce-en-bun2-na du7-am3 i3-cu2-cu2
u3-mu-un-ra a &jic;ma2-saj-ja2-ke4
ur-bar-ra-gin7 tec2 mu-un-na-gu7-e
&d;am-an-ki-ra a &jic;ma2-ejer-ra-ke4
ur-mah-gin7 saj jic im-ra-ra
ud-bi-a mu di-ta-am3 &jic;ha-lu-ub2 di-ta-am3 jic tug2 di-ta-am3
gu2 &id2;buranun-na kug-ga-ka du3-a-ba
&id2;buranun-na a na8-na8-da-bi
a2 &tum9;u18-lu ur2-ba mu-ni-in-bur12 pa-ba mu-un-ni-in-suh
&id2;buranun-na a im-ma-ni-ib-ra
nu-nus-e e-ne-ej3 an-na-ta ni2 te-a du
e-ne-ej3 &d;mu-ul-lil2-la2-ta ni2 te-a du
mu cu-ja2 mu-un-dab5 unug&ki;-ce3 ba-an-ni-kur9
&jic;kiri6 gi-rin ga-ca-an-an-na-ce3 im-ma-ni-in-ku4-ku4-re
nu-nus-e mu cu-na li-bi2-du11 jiri3-ni-ta bi2-in-du
&d;ga-ca-an-na-ke4 mu cu-na a li-bi2-de2 jiri3-ni-ta bi2-in-du
me-na-am3 &jic;gu-za gi-rin ba-ni-tuc-u3-de3-en bi2-in-dug4
me-na-am3 jic-nu2 gi-rin ba-ni-nu2-de3-en bi2-in-dug4
mu 5-am3 mu 10-am3 ba-e-zal-la re
mu ba-gur4 kuc-bi nu-mu-un-da-dar
ur2-bi-a muc tu6 nu-zu-e gud3 im-ma-ni-ib-us2
pa-bi-a mucen anzud&mucen;-de3 amar-bi im-ma-ni-ib-jar
cab-ba-bi-a ki-sikil lil2-la2-ke4 e2 im-ma-ni-in-du3
ki-sikil zu2 li9-li9 cag4 hul2-hul2
kug &d;inana-ke4 &d;ga-ca-an-na-jen er2 e-ne ba-ce8-ce8
nin9-a-ni inim in-na-an-dug4-ga
cec-a-ni ur-saj &d;gilgamec2 inim-bi ba-de3-gub
&tug2;ib2-ba-ru cag4-ba 50 ma-na-am3 ib2-ba-na ba-an-du3 ba-an-kar
50-am3 30 gij4 ba-ci-in-ak
&urud;ha-zi-in-na-ni har-ra-an-na-ka-ni
7 gun2 7 ma-na-ka-ni cu-ni-a ba-an-dab5
ur2-bi-a muc tu6 nu-zu-e saj jic ba-an-ra
pa-bi-a mucen anzud&mucen;-de3 amar-bi cu ba-an-ti hur-saj-ce3 ba-an-kur9
cab-ba-bi-a ki-sikil lil2-la2-ke4 e2 im-ma-an-ni-in-zal
e2-ri-e2-ri-ce3 ba-an-kar-kar-re-ec
jic ur2-ba mu-ni-in-bur12 pa-ba mu-ni-in-suh cu bi2-in-kud
dumu iri-na mu-un-de3-re7-ec-am3
pa-bi i3-ku5-ru-ne zu2 ba-kece2-re-ne gu2 bi-jar-jar-re-ec
nin9-a-ni kug &d;inana-ra &jic;gu-za-ni-ce3 mu-na-ab-cum2-mu
jic-nu2-da-ni-ce3 mu-na-ab-cum2-mu
e-ne ur2-bi &jic;ellag-a-ni-ce3 ba-da-ab-dim2-e
pa-bi &jic;e-ke4-ma-ni-ce3 ba-ab-dim2-e
&jic;ellag al dug4-dug4-ge sila ur3-ra &jic;ellag na-mu-un-e
ni2 silim dug4-dug4-ge sila ur3-ra ni2 silim na-mu-un-e
juruc iri-na-ka &jic;ellag al dug4-dug4-ga-ne
e-ne erin2 dumu nu-mu-un-su-a-ke4-ne tum-ba u5-a
a gu2-ju10 a ib2-ba-ju10 a-nir im-ja2-ja2-ne
ama tuku dumu-ni-ir ninda mu-na-ab-de6
nin9 tuku cec-a-ni-ir a mu-na-de2-e
u2-sa11-an-e um-ma-te-a-ra
ki &jic;ellag jar-ra-ka-ni jic-hur in-hur-re
&jic;ellag-a-ni igi-ni-a mu-ni-in-il2 e2-a-ni-ce3 mu-un-de6
a2-gu2-zig3-ga-ta ki jic-hur in-hur-ra tum-ba u5-a
cu du3-du3-a nu-mu-un-su-a-ta
i-&d;utu ki-sikil tur-ra-ta
&jic;ellag-a-ni u3 &jic;e-ke4-ma-ni dur2 kur-ra-ce3 ba-da-an-cub
-da-ta sa2 nu-mu-da-ab-dug4
cu-ni mu-ni-in-dug4 sa2 nu-mu-un-da-dug4 cu-ni mu-re-en6-du cu nu-mu-un-de3-en6-tag
jiri3-ni mu-ni-in-dug4 sa2 nu-mu-un-da-dug4 jiri3 mu-re-en6-du jiri3 nu-mu-de3-en6-tag
abula ganzer igi kur-ra-ka dur2 im-ma-ni-in-jar
&d;gilgamec2 er2 im-ma-an-pad3 cex(sig7)-cex(sig7) i3-ja2-ja2
a &jic;ellag-ju10 a &jic;e-ke4-ma-ju10
&jic;ellag la-la-bi nu-mu-un-gi4-a-ju10
ecemen di nu-mu-un-sug4-ga-ju10
ud-ba &jic;ellag-ju10 e2 nagar-ra-ka nu-uc-ma-da-jal2-am3
dam nagar-ra ama ugu-ju10-gin7 nu-uc-ma-da-jal2-la-am3
dumu nagar-ra nin9 ban3-da-ju10-gin7 nu-uc-ma-da-jal2-la-am3
&jic;ellag-ju10 kur-ce3 mu-da-cub a-ba-a ma-ra-ab-ed3-de3 &jic;ellag-ju10 kur-ta a-ba-a im-ta-ed3-de3
&jic;e-ke4-ma-ju10 ganzer-ce3 mu-da-cub a-ba-a ma-ra-ab-ed3-de3 &jic;e-ag-ma-ju10 ganzer3-ta a-ba-a im-ta-ed3-de3
arad-da-ni en-ki-du10-e &d;gilgamec2 inim mu-un-ni-ib-gi4-gi4 gu3 mu-un-na-de2-e
lugal-ju10 er2 e-ne ba-ce8-ce8 cag4 hul a-na-ac mu-e-dim2 cag4-zu a-na-ac hul ba-gig
ud-da &jic;ellag-zu kur-ta je26-e ga-mu-ra-ab-ed3-de3
&jic;e-ke4-ma-zu ganzer-ta je26-e ga-mu-ra-ab-ed3-de3
&d;gilgamec2-e en-ki-du10-ra inim mu-un-na-ni-ib-gi4
tukum-bi ud-da ud-da kur-ce3 mu-ni-in-ed3-de3
na ga-de5 na de5-ju10 he2-dab5
inim ga-ra-ab-dug4 inim-ju10-ce3 jectug2-zu inim-ju10 he2-dab2
tug2 dan2-dan2-na-zu na-an-mu4-mu4-un
gir5-gin7 jickim na-an-ni-ib-e3-ec
i3 dug3-ga bur-ra na-an-ce22-ce22-en
ir-si-im-bi-ce3 ir-sim-zu-ce3 nam-mu-e-nijin2-nijin2-ne-ec
&jic;ilar kur-ra nam-mu-e-sag3-ge
lu2 &jic;ilar ra-a nam-mu-e-nijin2-nijin2-ne-ec
&jic;ma-nu cu-za nam-ba-e-ja2-ja2-an
gidim ba-e-de3-ur4-re-ec
&kuc;e-sir2 jiri3-za nam-mu-e-sig9-ge
kur-ra gu3 nam-mu-un-ja2-ja2-an
dam ki aj2-ja2-zu ne na-an-su-ub-be2-en
dam hul gig-ga-zu nij2 nam-mu-ra-ra-an
dumu ki aj2-zu ne na-an-su-ub-be2-en
dumu hul gig-ga-zu nij2 nam-mu-ra-ra-an
i-&d;utu kur-ra ba-e-dab5-be2
i3-nu2-a-ra i3-nu2-a-ra
ama &d;nin-a-zu i3-nu2-a-ra
mur kug-ga-na tug2 nu-um-dul
gaba kug-ga-na gada nu-um-bur2
cu-si-ni &urud;lub-gin7 an-da-jal2
siki-ni ga-rac&sar;-gin7 i3-guru5-guru5
en-ki-du10 inim lugal-la-na-ac cu nu-um-ma-gid2-i
tug2 dan2-dan2-na-ni im-ma-an-mur10
gir5-gin7 jickim im-ma-an-ne-ec
i3 dug3-ga &na4;bur-ra im-ma-an-cec4
ir-si-im-bi-ce3 im-ma-an-nijin2-nijin2-ne-ec gu2 im-ma-jar-re-ec
&jic;ilar kur-ra im-ma-an-sag3-ge
lu2 &jic;ilar ra-a im-ma-an-nijin2-nijin2-ne-ec
&jic;ma-nu cu-na im-ma-ni-in-jar
gidim ba-an-da-ur4-re-ec
&kuc;e-sir2 jiri3-na im-ma-ni-in-sig9
kur-ra tuku4-tuku4 im-ma-ni-in-jar
dam ki aj2-ja2-ni ne im-ma-an-su-ub
dam hul gig-ga-ni nij2 im-ma-ni-in-ra
dumu ki aj2-ja2-ni ne im-ma-an-su-ub
dumu hul gig-ga-ni nij2 im-ma-ni-in-ra
i-&d;utu kur-ra im-ma-an-dab5
ur-saj &d;gilgamec2 dumu &d;nin-sumun2-na-ke4
e2-kur-re e2 &d;en-lil2-la2-ce3 jiri3-ni dili mu-un-gub
igi &d;en-lil2-la2-ce3 er2 im-ma-ce8-ce8
a-a &d;en-lil2 &jic;ellag-ju10 kur-ce3 mu-da-an-cub &jic;e-ke4-ma-ju10 ganzer-ce3 mu-da-an-cub
en-ki-du10 ed3-de3 i3-gi4 kur-re im-ma-an-dab5
nam-tar nu-un-dab5 a2-sag3 nu-un-dab5 kur-re im-ma-an-dab5
&d;udug &d;nergal saj cu nu-du7 nu-mu-un-dab5 kur-re im-ma-an-dab5
ki nam-nitah-a-ke4 me3-a nu-un-cub kur-re im-ma-an-dab5
a-a &d;en-lil2 inim-bi nu-mu-de3-gub eridug&ki;-ce3 ba-jen
eridug&ki; e2 &d;en-ki-ka3-ce3 jiri3-ni dili mu-un-gub
igi &d;en-ki-ka3-ce3 er2 im-ma-ce8-ce8
a-a &d;en-ki &jic;ellag-ju10 kur-ce3 mu-da-an-cub &jic;e-ke4-ma-ju10 ganzer-ce3 mu-da-an-cub
en-ki-du10 ed3-de3 i3-gi4-en kur-re im-ma-an-dab5
nam-tar nu-un-dab5 a2-sag3 nu-un-dab5 kur-re im-ma-an-dab5
&d;udug &d;nergal saj cu nu-du7 nu-mu-un-dab5 kur-re im-ma-an-dab5
ki nam-nitah-a-ke4 me3-a nu-un-cub kur-re im-ma-an-dab5
a-a &d;en-ki inim-bi ba-e-de3-gub
ur-saj cul &d;utu-ra dumu &d;nin-gal-e tud-da gu3 mu-na-de2-e
i3-ne-ec2 ab-lal3 kur-ra jal2 u3-bi2-in-taka4
cubur-a-ni kur-ta ed3-de3-mu-na-ab
ab-lal3 kur-ra jal2 im-ma-an-taka4
si-si-ig-ni-ta cubur-a-ni kur-ta mu-da-ra-ab-ed3-de3
gu2-ni gu2-da mu-ni-in-la2 ne mu-un-su-ub-be2
en3 tar-re im-mi-in-kuc2-u3-ne
a2 aj2-ja2 kur-ra igi bi2-du8
nu-uc-ma-ab-be2-en gu5-li-ju10 nu-uc-ma-be2-en
tukum-bi a2 aj2-ja2 kur-ra mu-ra-ab-be2-en
za-e tuc-a er2 je26-e ga-tuc ga-er2
x cu bi2-in-tag-ga cag4-zu ba-e-hul2
-ci-du-un bi2-in-dug4
tug2 sumun-a-gin7 uh bi2-in-tag
ki-in-dar-ra-gin7 sahar-ra a-ab-si
en-e u8 bi2-in-dug4 sahar-ra ba-da-an-tuc
lu2 dumu-ni 1-am3 igi bi2-du8-am3 igi bi2-du8-am3 a-na-gin7 an-ak
&jic;gag e2-jar8-a-na ab-du3-a gig-ga i-i
lu2 dumu-ni 2-am3 igi bi2-du8-am3 igi bi2-du8-am3 a-na-gin7 an-ak
ceg12 2-a al-tuc ninda al-gu7-e
lu2 dumu-ni 3-am3 igi bi2-du8-am3 igi bi2-du8-am3 a-na-gin7 an-ak
&kuc;ummud dag-si-ke4 a al-na8-na8
lu2 dumu-ni 4-am3 igi bi2-du8-am3 igi bi2-du8-am3 a-na-gin7 an-ak
lu2 ance 4 la2-gin7 cag4-ga-ni al-hul2
lu2 dumu-ni 5-am3 igi bi2-du8-am3 igi bi2-du8-am3 a-na-gin7 an-ak
dub-sar sag9-ga-gin7 a2-ni jal2 bi2-in-taka4 e2-gal si sa2-bi ba-an-ku4-ku4
lu2 dumu-ni 6-am3 igi bi2-du8-am3 igi bi2-du8-am3 a-na-gin7 an-ak
&lu2;&jic;apin-la2-gin7 cag4-ga-ni al-hul2
lu2 dumu-ni 7-am3 igi bi2-du8-am3 igi bi2-du8-am3 a-na-gin7 an-ak
dub-us2 dijir-re-e-ne-ke4 &jic;gu-za ib2-tuc di-da jic ba-tuku
tiru-e igi bi2-du8-am3 igi bi2-du8-am3 a-na-gin7 an-ak
pa a-la-la hur-ra-gin7 ub-dug4-ga-a ab-us2
munus nu-u3-tud igi bi2-du8-am3 igi bi2-du8-am3 a-na-gin7 an-ak
&dug;zal-lil2-da-gin7 ti-na i3-gurud lu2 nu-mu-un-hul2-e
juruc tur ur2 dam-na-ka tug2 nu-ub-sig9-ge igi bi2-du8-am3 igi bi2-du8-am3 a-na-gin7 an-ak
ec2-cu-ak cu im-mi-du7-un ec2-cu-ak-ba er2 im-mi-in-ce8-ce8
ki-sikil ur2 dam-na-ka tug2 nu-ub-sig9-ge igi bi2-du8-am3 igi bi2-du8-am3 a-na-gin7 an-ak
gi-cu-ak cu im-mi-du7-un gi-cu-ak er2 mi-in-ce8-ce8
lu2 ibila nu-tuku igi bi2-du8-am3 igi bi2-du8-am3 a-na-gin7 an-ak
ceg12 &jic;kid-ra-gin7 ninda al-gu7-e
x  igi bi2-du8-am3 a-na-gin7 an-ak
um x (x)
lu2  ba  igi bi2-du8-am3
u2-ni al-bar a-ni al-bar u2 gid2 al-gu7-e a gid2 al-na8-na8
lu2 ur-mah-e gu7-a igi bi2-du8-am3
a cu-ju10 a jiri3-ju10 gig-ga-bi im-me
lu2 ur3 cub-ba igi bi2-du8-am3
jiri3-pax(pad)-ra2-ni cu ne nu-ub-be2-ec
lu2-sahar-cub-ba igi bi2-du8-am3
gud-gin7 al-dub2 uh im-da-gu7-e
lu2 me3-a cub-ba igi bi2-in-du8-am3 igi bi2-du8-am3 a-na-gin7 an-ak
ad ama-ni saj-du nu-mu-un-dab5 dam-a-ni er2 i3-ce8-ce8
gidim lu2 ninda sig10-ge5 nu-tuku igi bi2-du8-am3 igi bi2-du8-am3 a-na-gin7 an-ak
cu su-ub-be2 ninda pad-pax(pad)-ra2 pa-a sila cub-ba i3-gu7-e
x a igi bi2-du8-am3
x  x
lu2 &jic;ma2-du3 ra u3-ni-in-cu2-cu2 igi bi2-du8-am3 a-na-gin7 an-ak
a2-ce ama-ju10 lu2 he2-en-na-ab-be2
&jic;ma2-du3 bur12-ra-ni a he2-em-mi-dib-be2-ec
&jic;saj-du ninda pad-pax(pad)-ra2-ni nij2 mu-ni-gu-ul-e
nijin3-jar tur-tur-ju10 ni2-ba nu-zu igi bi2-du8-am3 igi bi2-du8-am3 a-na-gin7 an-ak
&jic;bancur kug-sig17 kug-babbar lal3 i3-nun-ta e-ne im-di-e-ne
lu2 ug7-am3 (x) x-na i3-uc2 igi bi2-du8-am3 igi bi2-du8-am3 a-na-gin7 an-ak
ki jic-nu2 dijir-re-e-na al-nu2
lu2 izi la2 igi bi2-du8-am3 igi nu-mu-ni-du8-am3
gidim-a-ni nu-jal2 i-bi2-ni an-na ba-e-ed3
lu2 ur3-ta cub-ba igi bi2-du8-am3 igi i-ni-in-du8-am3 a-na-gin7 an-ak
jiri3-pax(pad)-ra2-ni cu ne nu-ub-be2-ec
lu2 &d;ickur-ra jiri3-bal mu-ni-in-ra-ra igi bi2-du8-am3 igi i-ni-du8-am3 a-na-gin7 an-ak
gud-gin7 al-dub2 uh im-da-gu7-e
lu2-sahar-cub-ba igi bi2-du8-am3 igi i-ni-du8-am3 a-na-gin7 an-ak
u2-ni al-bar a-ni al-bar u2 gid2 al-gu7-e a gid2 al-na8-na8
iri bar-ra-a al-tuc
lu2 inim ama a-a-na-ke4 ni2 nu-tej3-je26-dam igi bi2-du8-am3 igi i-ni-du8-am3 a-na-gin7 an-ak
a ni2-ju10 a jic-ge-en-na ceg10 gi4 nu-ub-gul-e
lu2 ac2 ama a-a-na-ke4 sa2 bi2-dug4-ga igi bi2-du8-am3 igi i-ni-du8-am3 a-na-gin7 an-ak
ibila ba-da-kar gidim-ma-ni cu al-dag-dag-ge
lu2 mu dijir-ra-ni saj bi2-in-x-la igi bi2-du8-am3 igi i-ni-du8-am3 a-na-gin7 an-ak
gidim-ma-ni x  x
gidim lu2 ninda sig10-ge5 nu-tuku igi bi2-du8-am3 igi i-ni-du8-am3 a-na-gin7 an-ak
cu su-ub-be2 utul2-a ninda pad-pax(pad)-ra2 pa sila cub-ba i3-gu7-e
nijin3-jar tur-tur-ju10 ni2-ba nu-zu igi bi2-du8-am3 igi i-ni-du8-am3 a-na-gin7 an-ak
&jic;bancur kug-sig17 kug-babbar lal3 i3-nun-na e-ne im-da-e-ne
lu2 izi la2 igi bi2-du8-am3 igi nu-mu-na-du8-am3
i-bi2-ni an-na ba-a-ed3-am3 gidim-a-ni ki-a nu-ub-tuc
lu2 dijir lul-lul sig10-ge5 nam-erim2 ba-an-kud igi bi2-du8-am3 igi i-ni-du8-am3 a-na-gin7 an-ak
ki-a-naj saj kur-ra-ke4  x-ra-ah naj-a i3-naj-e
dumu jir2-su&ki; a il2-il2 a-a-na u3 ama-na igi bi2-du8-am3 igi i-ni-du8-am3 a-na-gin7 an-ak
igi lu2 1-ta-am3 li-im dumu mar-tu-me-ec gidim-a-ni cu la-ba-an-ta-ra-ra gaba nu-ci-dub-bu
dumu mar-tu&ki;-a ki-a-naj saj kur-ra-ke4 igi-ba bi2-ib2-dab5-be2-en
dumu ki-en-gi ki-uri-ke4 igi bi2-du8-am3 igi i-ni-du8-am3 a-na-gin7 an-ak
a ki-lul-la a lu3-a bi2-ib2-naj-me-ec
a-a-ju10 u3 ama-ju10 me-a se12-me-ec igi bi2-du8-am3 igi i-ni-du8-am3 a-na-gin7 an-ak
2-a-ne-ne-ne a ki-lul-la a lu3-a bi2-ib2-naj-me-ec
lu2 &jic;ma2-du3 ra igi bi2-du8 a-na-gin7 i3-jal2
a2-ce3 ama-ju10 lu2 he2-en-na-ab-be2 ti bur12-ra-ni a
&jic;saj-du ninda pad-pax(pad)-ra2-ni a bi2-ib-gul-la-(x)-a
lu2 ur3-ta cub-ba igi bi2-du8 a-na-gin7 i3-jal2
gud-gin7 al-cub uh im-da-ab-gu7
lu2 ac2 ama-na-ke4 sa2 bi2-in-dug4-ga igi bi2-du8 a-na-gin7 i3-jal2
ibila ba-an-da-kar gidim-a-ni cu al-ja2-ja2x-x-ke4
lu2 inim a-a-na u3 ama-na ni2 nu-tej3-je26-dam igi bi2-du8 a-na-gin7 i3-jal2
x x x x
u2-ni al-bar a-ni al-bar u2 gid2 al-gu7-e a gid2 al-na8-na8
lu2 me3-a cub-ba igi bi2-du8 a-na-gin7 i3-jal2
ad ama-ni saj-du nu-dab-dab-be2-ne dam-a-ni er2 ba-ni-ce8-ce8
x na x na -ma igi bi2-du8 a-na-gin7 i3-jal2
x-ta cu-ta im x ki
gidim lu2 ninda ki-sig10-ga nu-tuku igi bi2-du8 a-na-gin7 i3-jal2
cu su-ub-be2 ninda pad-pax(pad)-ra2-a-ni sila cub-ba i3-gu7-e
nijin3-jar-ra tur-tur-ju10 ni2-bi nu-zu igi bi2-du8 a-na-gin7 i3-jal2
&jic;bunij(sug) kug-sig17 kug-babbar lal3 i3-nun-na e-ne im-di-e-ne
lu2 izi x igi bi2-du8 igi nu-mu-ni-du8
gidim-ma-ni nu-jal2 i-bi2-ni an-na ba-e-ed3
unug&ki; im-mi-gi4-gi4-ne
iri-bi im-mi-gi4-gi4-ne
&jic;cu-kar2 a2-kar2-ra-ke4 pa-a-cu a2-gid2-da da-da-ra-ce3 mi-ni-in-kur9
e2-gal-la-na hul2-hul2-la mi-ni-in-jar
juruc ki-sikil unug-ga&ki; saj-tuku bur-cum2-ma kul-aba&ki;
alan-bi igi mu-un-bar-bar-re-ne im-ma-hul2-hul2-la
&d;utu agrun-na-ta e3-a-na saj mi-ni-in-il2
a2-bi mu-un-da-an-aj2
a-a-ju10 u3 ama-ju10 a si-ig-ga naj-ze2-en
ud nu-mu-un-da-sa9 am3-da-dirig aga3-bi in-ci-in-tag-ne
&d;gilgamec2-e ki hul-a ba-an-cub
ud 9-kam ki hul-a ba-an-cub
juruc ki-sikil unug&ki;-ga saj-tuku bur-cu-ma kul-aba&ki; er2 ba-ce8-ce8
bi2-in-dug4-ga-gin7-nam
dumu jir2-su&ki;-a zag bi2-in-tag
a-a-ju10 u3 ama-ju10 a si-ig-ga naj-ze2-en
ur-saj &d;gilgamec2 dumu &d;nin-sumun2-ka za3-mi2-zu dug3-ga-am3
im-ma-nijin2-ne-ec
ma-an-il2 gidim mu-un-da-e-re
im-ma-ni-in-jar
x-bi im-ma-ja2-ja2
dam ki aj2-ja2-a-ni ne im-ma-ni-su-ub
dam hul gig-ga-a-ni im-ma-ni-ib-ra
dumu ki aj2-ja2-a-ni ne im-ma-ni-su-ub
dumu hul gig-ga-a-ni im-ma-ni-ib-ra
i-&d;utu-bi kur-ra ba-e-dab-be2
ud hul-jal2-da en-na ud 7-na-ce3
cubur-ra-a-ni &d;en-ki-du10-ra kur-ta nu-mu-un-ed2-de3
lugal-e i-lu mu-un-na-ab-be2 er2 gig cex(a.igi)-cex(a.igi)
cubur cag4-ga-a-ju10 tab-ba gen6-na-a-ju10 ad gi4-gi4-a-ju10 kur-ra im-ma-an-dab
nam-tar nu-dab a2-sag3 nu-dab kur-ra im-ma-an-dab
&d;udug &d;nergal saj x x nu-dab kur-ra im-ma-an-dab
ki nam-x me3 nu-un-cub kur-ra im-ma-ab-dab
e2-kur-ra e2 &d;en-lil2-la2-a-ce3 jiri3-ni dili mu-un-gub
igi &d;mu-ul-lil2-la2-ce3 ka di x x ma x ba-gub
&jic;ellag-a-ju10 kur-ta mu-un-da-cub
&jic;e-ag-a-ju10 ganzerx(kur.za.kur.zi)-da mu-un-da-cub
&d;en-ki-du10 ed2-de3 ed3-de3
cubur cag4-ga-a-ju10 tab-ba gen6-na-a-ju10 ad gi4-gi4-a-ju10 kur-ra im-ma-an-dab
nam-tar nu-dab a2-sag3 nu-dab kur-ra im-ma-an-dab
x x x nu-dab kur-ra im-ma-an-dab
lu2 dumu 1-am3 igi bi2-du8-a
a-na-gin7 i3-jal2
gig-ga (x) i
lu2 dumu-ne 2-am3 igi bi2-du8-a
a-na-gin7 i3-jal2
x a-ab-tuc ()
lu2 dumu-ne 3-am3 igi bi2-du8-a
a-na-gin7 i3-jal2
a mu-na8-na8
lu2 dumu-ne 4-am3 igi bi2-du8-a
a-na-gin7 i3-jal2
lu2 ance 4 la2-gin7
cag4-ga-ni al-dug3
lu2 dumu-ne 5-am3 igi bi2-du8-a
a-na-gin7 i3-jal2
dub-sar sag9-ga-gin7 a2-ni jal2 bi2-in-taka4
e2-gal si sa2-bi ba-an-ku4-ku4
lu2 dumu-ne 6-am3 igi bi2-du8-a
a-na-gin7 i3-jal2
lu2 &jic;apin il2-la-gin7 cag4-ga-ni al-dug3
lu2 dumu-ne 7-am3 igi bi2-du8-a
a-na-gin7 i3-jal2
dub-us2 dijir-re-e-ne &jic;gu-za ib2-tuc di-da jic ba-an-tuku
lu2 ibila nu-tuku igi bi2-du8-a
a-na-gin7 i3-jal2
ninda i3-gu7-e
x  igi bi2-du8-a
a-na-gin7 i3-jal2
x a na8-na8
-am3 igi bi2-du8-a
a-na-gin7 i3-jal2
x har im-da-ab-gu7-e
lu2 ur-e gu7-a igi bi2-du8-a
a-na-gin7 i3-jal2
a2 cu-ju10 a2 jiri3-ju10 a2
lu2 dimgul ra igi bi2-du8-a
a-na-gin7 i3-jal2
a2-ce3 ama-ju10 lu2 mu-na-be2
&jic;gag-e du3-du3
nij2-gu7-e saj-du ninda bad-bad-de3 nij2 gul-gul
munus nu-u3-tud () igi bi2-du8-a
a-na-gin7 i3-jal2
&dug;sahar x-ga til3-la in-cub lu2 na-me nu-mu-ci-la2-e
juruc tur ur2 dam-na-ke4 tug2 nu-sig9-ga igi bi2-du8-a
a-na-gin7 i3-jal2
gi-cu-ak-a cu mi-ni-du8 ugu gi-cu-ak-a gig i
ki-sikil tur ur2 dam-na-ke4 &jic;dala2 nu-du10 igi bi2-du8-a
a-na-gin7 i3-jal2
&tug2;ec5-tab-ba cu im-mi-du8 ugu ec5-tab-ba-a gig-ga i
lu2 an ni2 buluj5-ja2 igi bi2-du8-a
a-na-gin7 i3-jal2
gud-gin7 im-gam har im-da-gu7-e
lu2 ur3 cub-ba igi bi2-du8-a
a-na-gin7 i3-jal2
jiri3-pad-a-ni x x gidim-a-ni di in-du8-a igi bi2-du8-a
a-na-gin7 i3-jal2
lu2-sahar-cub-ba igi bi2-du8-a a-na-gin7 i3-jal2
a al-bar-ra u2 al-bar-ra
udug di in-du8 bar-bi-a im-tuc
nijin3-ju10 nu-sa4-am3 igi bi2-du8-a
a-na-gin7 i3-jal2
&jic;bancur kug-sig17 kug-babbar  x-e-ne im-di-e-ne
lu2 izi x la2 igi nu-bi2-du8-a
a-na-ac-am3 gu5-li-a-ju10 nu-bi2-in-tar ()
en3-bi in-tar gu5-li-a-ju10
gidim-a-ni kur-ta x x x e-bi-da an-e ba-e
cag4 ba-sag3 mu-ra-a-ni ba-uc2
lugal-e () nam-til3-la i3-kij2-kij2
en-e kur lu2 til3-la-ce3 jic-tug2jectug-ga-ni na-an-gub
ur-saj-e iri ama-na-ce3
&d;nanna-&d;suen-e jectug2-ga-ni na-an-gub
&d;suen-e iri ama-na-ce3
&d;ac-im2-babbar-re jectug2-ga-ni na-an-gub
iri ama-na-ce3 a-a-na-ce3
&d;nanna-&d;suen-e jectug2-ga-ni na-an-gub
&d;en-lil2-la2-ce3 &d;nin-lil2-la2-ce3
&d;ac-im2-babbar-e jectug2-ga-ni na-an-gub
ur-saj-me-en je26-e iri-ju10-ce3 ga-jen
je26-e iri-ju10-ce3 ga-jen a-a-ju10-ce3 ga-an-ci-jen
&d;suen-me-en je26-e iri-ju10-ce3 ga-jen
je26-e iri-ju10-ce3 ga-jen a-a-ju10-ce3 ga-an-ci-jen
a-a-ju10 &d;en-lil2-la2-ce3 ga-an-ci-jen
je26-e iri-ju10-ce3 ga-jen ama-ju10-ce3 ga-an-ci-jen
ama-ju10 &d;nin-lil2-la2-ce3 ga-an-ci-jen
a-a-ju10-ce3 ga-an-ci-jen
iri cen-cen-na ki sikil-la
e3 gal-gal-la-am3
e3 gal-gal-la-am3
e3 gal-gal-la2-am3
e3 gal-gal-la2-am3
nibru&ki;-ju10 jic-kin2 jic gig2 ki dug3-ge mu2-a
ec3 nibru&ki;-ju10 jic-kin2 jic babbar ki sikil-e mu2-a
nibru&ki;-ju10 ki dug3-ga barag-bi ca-mu-un-du3
ec3 nibru&ki; mu-bi mu dug3-ga-am3
nibru&ki;-ju10 ki dug3-ga barag-bi ca-mu-un-du3
ec3 nibru&ki; mu-bi mu dug3-ga-am3
iri-ju10 &kur;dilmun&ki; nu-me-a &jic;jicnimbar ba-mu2
nibru&ki; &kur;dilmun&ki; nu-me-a &jic;jicnimbar ba-mu2
ama gal &d;nin-lil2-le cag4 gada ba-ni-in-la2
&d;suen-e &jic;ma2-gur8 im-nu2-e
&jic;ma2-gur8 im-nu2-e &gi;kid-bur2 im-gi4-gi4
&jic;ma2-gur8-ra gi-bi tum-ma-al&ki;-ce3
&d;nanna-&d;suen-e lu2 im-ci-in-gi4-gi4
&jic;ma2-gur8-ra esir-bi abzu-ce3
&d;ac-im2-babbar-re lu2 im-ci-in-gi4-gi4
&u2;a.numun2-bi du6-a-cag4-ga-ce3
&d;nanna-&d;suen-e lu2 im-ci-in-gi4-gi4
&jic;mi-ri2-za-bi tir ha-cu-ur2-ra-ce3
&d;ac-im2-babbar-e lu2 im-ci-in-gi4-gi4
&jic;eme-sig-bi tir kug-nun-na-ce3
&d;nanna-&d;suen-e lu2 im-ci-in-gi4-gi4
&jic;a-da-ma2-bi kur cim &jic;erin-na-ce3
&d;ac-im2-babbar-e lu2 im-ci-in-gi4-gi4
&jic;u3-bi tir eb2-la-ka-ce3
&d;ac-im2-babbar-e lu2 im-ci-in-gi4-gi4
&jic;u3-suh5-bi &jic;tir cim &jic;erin-na-ce3
&d;nanna-&d;suen-e lu2 im-ci-in-gi4-gi4
u2 x x-bi &jic;li la-an-gi4-ce3
&d;ac-im2-babbar-e lu2 im-ci-in-gi4-gi4
-bi -ce3
&d;ac-im2-babbar-re lu2 im-ci-in-gi4-gi4
-bi dul u2 x-ce3
&d;nanna-&d;suen-e lu2 im-ci-in-gi4-gi4
&jic;ma2-gur8-ra gi-bi tum-ma-al&ki;-ta
&d;nanna-&d;suen-ra mu-na-da-ri-a
&jic;ma2-gur8-ra esir-bi abzu-ta
&d;ac-im2-babbar-ra mu-na-da-ri-a
&u2;a.numun2-bi du6-a-cag4-ga-ta
&d;nanna-&d;suen-ra mu-na-da-an-ri-a
&jic;mi-ri2-za-bi tir ha-cu-ur2-ra-ta
&d;ac-im2-babbar-ra mu-na-da-an-ri-a
&jic;eme-sig-bi tir kug-nun-na-ta
&d;nanna-&d;suen-ra mu-na-da-an-ri-a
&jic;a-da-ma2-bi kur cim &jic;erin-na-ta
&d;ac-im2-babbar-e mu-na-da-an-ri-am3
&jic;u3-bi tir eb2-la-ta
&d;ac-im2-babbar-ra mu-na-da-an-ri-a
&jic;u3-suh5-bi &jic;tir cim &jic;erin-na-ta
&d;nanna-&d;suen mu-na-da-an-ri-a
u2 x x-bi &jic;li la-an-gi4-ta
&d;ac-im2-babbar-ra mu-na-da-an-ri-a
-bi -ta
&d;ac-im2-babbar-ra mu-na-da-an-ri-a
-bi dul u2 x-ta
&d;nanna-&d;suen-ra mu-na-da-an-ri-a
-ni-in-ri
&d;utu mu-un-da-hul2
bi2-in-jar
&d;gibil6 mu-un-da-hul2
x ba-ni-ib-be2-e
ba-ni-in-dug4
x-nu2
x-bi bi2-in-du8
mu-un-da-hul2
x
mu-un-da-hul2
x
x
x
&d;suen
ackud2-zu
&d;suen-e &jic;ma2 x
&d;suen-e &jic;ma2 a-a x
&d;suen-e &jic;ma2-gur8-ra x
&d;suen-e a-u3-a
&d;suen-e a-u3-a
a-u3-a
a-u3-a
a-u3-a
a-u3-a &d;ac-im2-babbar-e
a-u3-a ur2
a-u3-a &d;nanna-&d;suen-e
a-u3-a dumu &d;en-lil2-la2
a-u3-a
a-u3-a
a-u3-a
a-u3-a &d;nanna-&d;suen-e
lugal-zu a-a-ni
&d;nanna cul &d;suen-e
&d;suen-e a-a
&d;ac-im2-babbar-e
&d;suen-e
x  a-u3-a-ba
a-u3-a-ba  x x x
a-u3-a-ba  a-u3-a &d;
x  x  a-u3-a x x x
bi  lugal-zu a-a-ni &d;en-lil2-ra
nesaj mu-un-na-ab-tum3  mu  x
saj us2 mu-na-dur2-ru-ne-ec
a-u3-a-ba dumu x x x &d;nanna-ar x gi4 x
mu-na-dur2-ru-ne-ec  x
&d;nanna-&d;suen-me-en -en
e2 &d;en-lil2-la2-ce3 x (x) zag im-la2-la2-e-en
&d;ac-im2-babbarar-me-en e2 &d;en-lil2-la2-ce3
x x  zag im-la2-la2-e-en
gud-da tur3-re gu2 bi2-ib-gur-gur-re
&d;nanna-&d;suen-e e2 &d;en-lil2-la2-ce3
udu niga cag4 mu-da-ab-la2-e
&d;ac-im2-babbar-e e2 &d;en-lil2-la2-ce3
tur3-e ib2-da-ab-luh-luh-e
&d;nanna-&d;suen-e e2 &d;en-lil2-la2-ce3
ud5-de3 nij2-ar3-ra bi2-ib2-gu7-e
&d;ac-im2-babbar-e e2 &d;en-lil2-la2-ce3
ze2-da-nij2-bar-bar-sur-ra
&d;nanna-&d;suen-e e2 &d;en-lil2-la2-ce3
pec2-jic-gi nij2 kun sud kun sud-da
cag4 am3-mi-ni-ib2-gul-gul
&d;ac-im2-babbar-e e2 &d;en-lil2-la2-ce3
kud-da mucen tur-re cu bi2-ib2-zu-zu
&d;nanna-&d;suen-e e2 &d;en-lil2-la2-ce3
u5-bi2&mucen; tur tul2-ta ba-ra-an-tum2-mu
&d;ac-im2-babbar-e e2 &d;en-lil2-la2-ce3
a-zag-gun3&mucen; tur x-ta ba-ra-an-tum2-mu
&d;nanna-&d;suen-e e2 &d;en-lil2-la2-ce3
suhur&ku6;-e cag4 mu-da-ab-sur-re
&d;ac-im2-babbar-re e2 &d;en-lil2-la2-ce3
ectub&ku6;-e -bi zag im-la2
&d;nanna-&d;suen-e e2 &d;en-lil2-la2-ce3
i3 a.numun2 a mu-un-de2-de2-e
&d;ac-im2-babbar-re e2 &d;en-lil2-la2-ce3
nunuz jir3-lam-ma mu-un-sig9-sig9-ge
&d;nanna-&d;suen-e e2 &d;en-lil2-la2-ce3
gi sumun gi henbur mud jal2 im-me
&d;ac-im2-babbar-re e2 &d;en-lil2-la2-ce3
u8 600-am3 sila4 im-mi-in-tu-ud
udu-utua2-bi cag4-ba cu ba-ni-in-ba-ba
gu2 &id2;surungal-la im-mi-in-ba
&d;nanna-&d;suen-e e2 &d;en-lil2-la2-ce3
ud5 600-am3 mac2 im-mi-in-tu-ud
mac2-ud5-da cag4-ba cu ba-ni-in-ba-ba
gu2 &id2;surungal-la im-mi-in-ba
&d;ac-im2-babbar-re e2 &d;en-lil2-la2-ce3
ab2 600-am3 amar im-mi-in-tu-ud
gud-ab2-ba cag4-ba cu ba-ni-in-ba-ba
gu2 &id2;surungal-la im-mi-in-ba
&d;nanna-&d;suen-e e2 &d;en-lil2-la2-ce3
nidba-a saj-bi enegir&ki;-a ejer-bi urim2&ki;-ma
e2-ta nu-e3 e2-ta nu-e3 e2-ta nam-ta-ab-e3
&d;nin-girid2-da e2-ta nu-e3 e2-ta nam-ta-ab-e3
silim-ma he2-me-en silim-ma he2-me-en &jic;ma2 silim-ma he2-me-en
&jic;ma2 &d;suen-na silim-ma he2-me-en &jic;ma2 silim-ma he2-me-en
&jic;ma2-gur8-ra zid2 im-ma-ab-gub-be2 duh im-ma-ab-sal-e
jiri3-ni gakkul zabar-ra im-ma-an-cu2-cu2
cu-si-ni bulug &jic;tackarin mu-na-an-bur12-bur12-re
ackud2-bi i3-he-nun-na-ka cu ga-am3-ma-ni-ib-ur3
cag4-zu-a i3-nun lal3 jectin nij2 he2-ni-ib-gu-ul-gu-ul-e
si &jic;ma2-saj-ja2-zu suhur&ku6; ectub&ku6; ul-ul hu-mu-ni-ib-dug4
&jic;ma2-e gu2-bi nu-mu-na-ab-cum2-mu nibru&ki;-ce3 ba-du-un
nidba-a saj-bi larsam&ki;-ma ejer-bi enegir&ki;-a
e2-ta nu-e3 e2-ta nu-e3 e2-ta nam-ta-ab-e3
&d;ce-ri5-da sag9-ga e2-ta nu-e3 e2-ta nam-ta-ab-e3
silim-ma he2-me-en silim-ma he2-me-en &jic;ma2 silim-ma he2-me-en
&jic;ma2 a-a-ju10 silim-ma he2-me-en &jic;ma2 silim-ma he2-me-en
&jic;ma2-gur8-ra zid2 im-ma-ab-gub-be2 duh im-ma-ab-sal-e
jiri3-ni gakkul zabar-ra im-ma-an-cu2-cu2
cu-si-ni &jic;bulug &jic;tackarin mu-na-bur12-bur12-re
ackud2-bi i3-he-nun-na-ka cu ga-am3-ma-ni-ib-ur3
cag4-zu-a i3-nun lal3 jectin nij2 he2-ni-ib-gu-ul-gu-ul-e
si &jic;ma2-saj-ja2-zu suhur&ku6; ectub&ku6; ul-ul hu-mu-ni-ib-dug4
&jic;ma2-e gu2-bi nu-mu-na-ab-cum2-mu nibru&ki;-ce3 ba-du-un
nidba-a saj-bi ki unug&ki;-ga ejer-bi larsam&ki;-ma
e2-ta nu-e3 e2-ta nu-e3 e2-ta nam-ta-ab-e3
kug &d;inana-ke4 e2-ta nu-e3 e2-ta nam-ta-ab-e3
silim-ma he2-me-en silim-ma he2-me-en &jic;ma2 silim-ma he2-me-en
&jic;ma2 a-a-ju10 silim-ma he2-me-en &jic;ma2 silim-ma he2-me-en
&jic;ma2 &d;suen-na silim-ma he2-me-en &jic;ma2 silim-ma he2-me-en
&jic;ma2-gur8-ra zid2 im-ma-ab-gub-be2 duh im-ma-ab-sal-e
jiri3-ni gakkul zabar-ra im-ma-an-cu2-cu2
cu-si-ni bulug &jic;tackarin-na mu-na-an-bur12-bur12-re
ackud2-zu i3-he-nun-na-ka cu ga-am3-ma-ni-ib-ur3
cag4-zu-a i3-nun lal3 jectin nij2 he2-ni-ib-gu-ul-gu-ul-e
si &jic;ma2-saj-ja2-zu suhur&ku6; ectub&ku6; ul-ul hu-mu-ni-ib-dug4
&jic;ma2-e gu2-bi nu-mu-na-ab-cum2-mu nibru&ki;-ce3 ba-du-un
nidba-a saj-bi curuppag&ki;-a ejer-bi unug&ki;-ga
e2-ta nu-e3 e2-ta nu-e3 e2-ta nam-ta-ab-e3
&d;nin-unug-ke4 e2-ta nu-e3 e2-ta nam-ta-ab-e3
silim-ma he2-me-en silim-ma he2-me-en &jic;ma2 silim-ma he2-me-en
&jic;ma2 &d;suen-na silim-ma he2-me-en &jic;ma2 silim-ma he2-me-en
&jic;ma2-gur8-ra zid2 im-ma-ab-gub-be2 duh im-ma-ab-sal-e
jiri3-ni gakkul zabar-ra im-ma-an-cu2-cu2
cu-si-ni bulug &jic;tackarin-na mu-na-an-bur12-bur12-re
ackud2-zu i3-he-nun-na-ka cu ga-am3-ma-ni-ib-ur3
cag4-zu-a i3-nun lal3 jectin nij2 he2-ni-ib-gu-ul-gu-ul-e
si &jic;ma2-saj-ja2-zu suhur&ku6; ectub&ku6; ul-ul hu-mu-ni-ib-dug4
&jic;ma2-e gu2-bi nu-mu-na-ab-cum2-mu nibru&ki;-ce3 ba-du-un
nidba-a saj-bi tum-ma-al&ki;-a ejer-bi curuppag&ki;-ga
e2-ta nu-e3 e2-ta nu-e3 e2-ta nam-ta-ab-e3
&d;nin-lil2 sag9-ga e2-ta nu-e3 e2-ta nam-ta-ab-e3
silim-ma he2-me-en silim-ma he2-me-en &jic;ma2 silim-ma he2-me-en
&jic;ma2 dumu nun-na silim-ma he2-me-en &jic;ma2 silim-ma he2-me-en
&jic;ma2-gur8-ra zid2 im-ma-ab-gub-be2 duh im-ma-ab-sal-e
jiri3-ni gakkul zabar-ra im-ma-an-cu2-cu2
cu-si-ni bulug &jic;tackarin-na mu-na-an-bur12-bur12-re
ackud2-zu i3-he-nun-na-ka cu ga-am3-ma-ni-ib-ur3
cag4-zu-a i3-nun lal3 jectin nij2 he2-ni-ib-gu-ul-gu-ul-e
si &jic;ma2-saj-ja2-zu suhur&ku6; ectub&ku6; ul-ul hu-mu-ni-ib-dug4
&jic;ma2-e gu2-bi nu-mu-na-ab-cum2-mu nibru&ki;-ce3 ba-du-un
nidba-a saj-bi nibru&ki;-a ejer-bi tum-ma-al&ki;-a
kar za-gin3 kar &d;en-lil2-la2-ce3
&d;nanna-&d;suen-e &jic;ma2 na-ga-am3-mi-in-us2
kar babbar kar &d;en-lil2-la2-ce3
&d;ac-im2-babbar2-e &jic;ma2 na-ga-am3-mi-in-us2
kun-saj a-a ugu-na nam-mi-in-gub
i3-du8 a-a ugu-ni-ra gu3 mu-na-de2-e
e2 jal2-lu i3-du8 e2 jal2-lu
e2 jal2-lu &d;kal-kal e2 jal2-lu
&d;kal-kal lu2-jic-e3 e2 jal2-lu
lu2-jic-ed3 jic-e3 e2 jal2-lu
i3-du8 e2 jal2-lu &d;kal-kal e2 jal2-lu
gud-da tur3-re gu2 bi2-ib-gur-gur-re
&d;nanna-&d;suen-me-en e2 &d;en-lil2-la2-ce3 i3-du8 e2 jal2-lu
udu niga cag4 mu-da-ab-la2-e
&d;ac-im2-babbar-me-en e2 &d;en-lil2-la2-ce3 i3-du8 e2 jal2-lu
tur3-e ib2-da-ab-luh-luh-e
&d;nanna-&d;suen-me-en e2 &d;en-lil2-la2-ce3 i3-du8 e2 jal2-lu
ud5-de3 nij2-ar3-ra bi2-ib2-gu7-en
&d;ac-im2-babbar-me-en e2 &d;en-lil2-la2-ce3 i3-du8 e2 jal2-lu
ze2-da-nij2-bar-bar-sur-ra
&d;nanna-&d;suen-me-en e2 &d;en-lil2-la2-ce3 i3-du8 e2 jal2-lu
pec2-jic-gi nij2 kun sud kun sud-da
&d;ac-im2-babbar-me-en cag4 am3-mi-ni-ib2-gul-gul
&d;ac-im2-babbar-me-en e2 &d;en-lil2-la2-ce3 i3-du8 e2 jal2-lu
kud-da mucen tur-re cu bi2-ib2-zu-zu
&d;nanna-&d;suen-me-en e2 &d;en-lil2-la2-ce3 i3-du8 e2 jal2-lu
u5-bi2&mucen; tur tul2-ta ba-ra-an-tum2-mu
&d;ac-im2-babbar-me-en e2 &d;en-lil2-la2-ce3 i3-du8 e2 jal2-lu
a-zag-gun3&mucen; tur tul2-ta ba-ra-an-tum2-mu
&d;nanna-&d;suen-me-en e2 &d;en-lil2-la2-ce3 i3-du8 e2 jal2-lu
suhur&ku6;-e cag4 mu-da-ab-sur-re
&d;ac-im2-babbar2-me-en e2 &d;en-lil2-la2-ce3 i3-du8 e2 jal2-lu
ectub&ku6;-e zag im-la2-la2-e
&d;nanna-&d;suen-me-en e2 &d;en-lil2-la2-ce3 i3-du8 e2 jal2-lu
i3 a.numun2 a mu-un-de2-de2-e
&d;ac-im2-babbar-me-en e2 &d;en-lil2-la2-ce3 i3-du8 e2 jal2-lu
nunuz jir3-lam-e mu-un-sig9-sig9-ge
&d;nanna-&d;suen-me-en e2 &d;en-lil2-la2-ce3 i3-du8 e2 jal2-lu
gi sumun gi henbur-e mud jal2 im-me
&d;ac-im2-babbar-me-en e2 &d;en-lil2-la2-ce3 i3-du8 e2 jal2-lu
u8 600-am3 sila4 im-mi-in-tu-ud
udu-utua2-bi cag4-ba cu ba-ni-in-ba-ba
gu2 &id2;surungal im-mi-in-ba
&d;nanna-&d;suen-me-en e2 &d;en-lil2-la2-ce3 i3-du8 e2 jal2-lu
ud5 600-am3 mac2 im-mi-in-tu-ud
mac2-ud5-da-bi cag4-ba cu ba-ni-in-ba-ba
gu2 &id2;surungal im-mi-in-ba
&d;ac-im2-babbar-me-en e2 &d;en-lil2-la2-ce3 i3-du8 e2 jal2-lu
ab2 600-am3 amar im-mi-in-tu-ud
gud-ab2-ba cag4-ba cu ba-ni-in-ba-ba
gu2 &id2;surungal im-mi-in-ba
&d;nanna-&d;suen-me-en e2 &d;en-lil2-la2-ce3 i3-du8 e2 jal2-lu
i3-du8 e2 jal2-lu &d;kal-kal e2 jal2-lu
nij2 saj &jic;ma2 nij2-saj ga-ra-ni-ib-cum2
nij2 ejer &jic;ma2 nij2 ejer ga-ra-ni-ib-cum2
hul2-la-da i3-du8-e hul2-la-da
i3-du8-e hul2-la-da e2 taka4 nam-mi-in-la2
&d;kal-kal lu2-jic-e3 hul2-la-da
i3-du8-e hul2-la-da e2 taka4 nam-mi-in-la2
&d;kal-kal lu2-&jic;mud-e hul2-la-da
i3-du8-e hul2-la-da e2 taka4 nam-mi-in-la2
kur-ra igi jal2 e2 &d;en-lil2-la2-ce3
&d;nanna-&d;suen-e nidba si bi2-in-sa2
&d;en-lil2-e nidba hul2-la-da
dumu-ni &d;suen-ra ninda mu-na-ba-e
&d;suen-ra &d;en-lil2 mu-un-da-hul2 mi2 zid na-mu-un-ne
lu2-tur-ju10 lu2 &ninda;gug2 gu7-a-ra &ninda;gug2 cum2-mu-na-ab-ze2-en
&d;nanna-ju10 &ninda;gug2 gu7 ki aj2-ja2-ra &ninda;gug2 cum2-mu-na-ab-ze2-en
ninda-ba u3 ninda mah e2-kur-ta e3-mu-na-ra-ab-ze2-en
kac sig5-ga a2 sikil-la-ju10 de2-mu-na-ra-ab-ze2-en
ti-lim-da u18-ru ki us2-sa mu-bi he2-em-ma-x-(x)
&ninda;gug2 gi-rin-na lal3 si-gug2 a sikil dug4-ga-na-ab-ze2-en
&d;suen-e a-a ugu-ni-ra mu-na-ni-ib-gi4-gi4
a-a ugu-ju10 gu7-a-zu ci-im-si-in
kur gal a-a ugu-ju10 naj-a-zu ci-im-si-in
igi il2-la-zu nam-lugal-am3
&d;en-lil2 he2-jal2-zu a-gaba gub-ba-am3
cum2-ma-da-ab &d;en-lil2 cum2-ma-da-ab urim2&ki;-ce3 ga-jen
id2-da a-ectub cum2-ma-da-ab urim2&ki; ga-jen
a-cag4-ga ce gu-nu cum2-ma-da-ab urim2&ki; ga-jen
ambar-ra ku6-da suhur&ku6; cum2-ma-da-ab urim2&ki; ga-jen
jic-gi-a gi sumun gi henbur cum2-ma-da-ab urim2&ki; ga-jen
&jic;tir-&jic;tir-ra ceg9 ceg9-bar cum2-ma-da-ab urim2&ki; ga-jen
an-edin-na &jic;mac-gurum cum2-ma-da-ab urim2&ki; ga-jen
pu2-kiri6 lal3 jectin cum2-ma-da-ab urim2&ki; ga-jen
e2-gal-la zi su3-ud-jal2 cum2-ma-da-ab urim2&ki; ga-jen
mu-na-an-cum2 &d;en-lil2 mu-na-an-cum2 urim2&ki;-ce3 ba-jen
id2-da a-ectub mu-na-an-cum2 urim2&ki;-ce3 ba-jen
a-cag4-ga ce gu-nu mu-na-an-cum2 urim2&ki;-ce3 ba-jen
ambar-a ku6-da suhur&ku6; mu-na-an-cum2 urim2&ki;-ce3 ba-jen
jic-gi-a gi sumun gi henbur mu-na-an-cum2 urim2&ki;-ce3 ba-jen
tir-tir-ra ceg9 ceg9-bar mu-na-an-cum2 urim2&ki;-ce3 ba-jen
an-edin-na &jic;mac-gurum mu-na-an-cum2 urim2&ki;-ce3 ba-jen
pu2-kiri6 lal3 jectin mu-na-an-cum2 urim2&ki;-ce3 ba-jen
e2-gal-la zi su3-ud-jal2 mu-na-an-cum2 urim2&ki;-ce3 ba-an-jen
lugal-ju10 barag-za &d;en-lil2-la2
&d;nanna-ar-&d;suen-e ud 7 he2-a-ci-ib-tud
barag kug-za ama gal &d;nin-lil2-la2
en &d;ac-im2-babbar-e ud 7 he2-a-ci-ib-tud
x
x
x
lu2
x
e
x la x du x x x (x) x ur2-ra
&d;en-lil2 nam-lugal sud-da (x) mu-na-an-cum2-ma
x di cag4 kuc2-u3-a x-e
cul &d;suen-na-ra
cag4 mu-na-an-huj-je26-e
x mu-na-ni-in-cum2
tag x x ba-gub-be2-en
x x  x ib2-jal2
ab2 gu3 dug3-ga amar gu3 su3-ra
in-nin9 &e2;tur3-ra nij2-nijin2-na-me-en
&lu2;ki-sikil nu-um-ci-dun5-na-am3
&d;inana &dug;cakir3-e gu3 he2-em-me
&dug;cakir3 nitalam2-zu gu3 he2-em-me
&dug;cakir3 &d;dumu-zid-da gu3 he2-em-me
&d;inana &dug;cakir3-e gu3 he2-em-me
&dug;cakir3 &d;dumu-zid-x gu3 he2-em-me
dun5-ru &dug;cakir3-ra ca-mu-ra-an-du12-am3
&d;inana ur5-re ca-mu-u8-hul2-le
&dug;cakir3 kug-ge gu3 x ca-mu-ra-ab-be2
&d;nin-e2-gal ur5-re ca-mu-u8-hul2-le
sipad zid lu2 i-lu dug3-ga-ke4
mur ca4-am3 i-lu ca-mu-ra-an-ib-be2
in-nin i-lu nij2 ku7-ku7-da
&d;inana cag4-zu he2-em-hul2-le
in-nin &e2;tur3-ra kur9-ra-zu-ne
&d;inana tur3 ca-mu-u8-da-hul2-le
nu-u8-gig amac-a kur9-ra-zu-ne
&d;inana amac ca-mu-u8-da-hul2-le
e2-ubur-ra-ka kur9-ra-zu-ne
siki u8 zid-de3 ca-mu-ra-an-barag2-ge
nitalam2-zu &d;ama-ucumgal-an-na
gaba kug-za x gan ma al he2-em-me
amac kug-ge i3 ki ha-ra-sud-e
u5 i3-sud-e ga i3-sud-e
&d;inana ur5-re ca-mu-u8-hul2-le
amac kug-ge i3 ki ha-ra-sud-e
&d;nin-e2-gal ur5-re ca-mu-u8-hul2-le
lugal cag4-ge bi2-pad3-da-zu
&d;dumu-zid dumu &d;en-lil2-ra
&e2;tur3-e i3 ga he2-en-da-ab-be2
amac-e giri17-zal-la he2-en-da-ab-be2
sipad zid-dam ud-da-ni he2-su3-ud
sipad zid &d;dumu-zid-de3 ud nam-he2-a-ke4
bal-bal-e &d;inana-kam
x x ni2-tuku &d;x x
&d;suen-i-din-nam kij2 ma2 da-ni kaskal saj x x
nin gal me-te zid2-da kug-sig17 ce mu-na-ja2-ja2
ce saj-bi gu2 sa bi2-in-la2-la2 e2-kur za-gin3 ()
kar nam-til3-la kar urim5&ki;-ma-ce3 gu2-un-bi im-mi-ni-u5
e2 mah-a e2 &d;suen-na-ce3 hul2-la ba-ni-in-kur9
lugal-ra &d;nanna mu-da-hul2 &d;nin-gal mu-un-ci-in-x
&d;suen-i-din-nam &d;nanna mu-da-hul2 &d;nin-gal mu-un-ci-in-x
&d;a-nun-na dijir gal-gal-e-ne cudu3 mu-na-ca4-ac
he2-jal2 nesaj2 sikil nesaj2 zag-mu-ka cu gal mu-un-du7-du7
kar nam-til3-la kar urim5&ki;-ma-ce3 gun2-bi im-mi-ni-u5
&d;suen-e nidba si bi2-in-sa2 nibru&ki;-ce3 un-tum3
e2-kur-re e2 &d;en-lil2-la2-ce3 ba-x-x-ni-kur9
&d;en-lil2 nidba-da hul2-la-e nam dug3 mu-ni-tar
ama ugu-a-ni nin gal &d;nin-lil2-la2 mi2 zid na-mu-un-dug4
&d;suen-e &d;en-lil2 &d;nin-lil2-ra gu3 mu-ne-de2-e
nam &d;suen-i-din-nam su3-ra2-ce3 tar-re-e-de3 cu mu-un-ne-mu2-mu2
sipad sun5-na gu3 zid mi-ni-de2-za-na nam-til3 he2-na-
&d;suen-i-din-nam gu3 zid mi-ni-de2-za-na nam-til3 he2-na-x
zi ud su3-ra2 jal2 nam-tar-ra zid nam-e-ec he2-en-tar
jic-cub-ba til3-le ud da-ri2-ka saj-e-ec he2-en-ba
ce saj-bi e2-kur za-gin3-ce3 je26-e ma-ra-e-gin7
ninda gur4 si ma ce hal-bi-gin7 mu-bi he2-eb2-gu5-ul
mu sag9-sag9 ud til3-la itid silim-ma e-ne ga-sig10-ga-de3-en
e2-gal-a-na ur5 sag9-ga cag4 hul2-la cu du7 mu-ne-du-en
&d;suen-i-din-na-am inim sag9-sag9-ge mu-un-ba til3-le nij2-ba-bi he2-me-en
&jic;gu-za nam-lugal-la saj he2-il2-la du-ri2-ce3 he2-u3-tud
ud ul-ce3 mu-ni-ir gal-e kur cu4-mu-un-na-ab-ze2-en
x mu-ni-du
e2-gal ni2-bi-ce3 gam-e-dam
an-ku4-ku4 x x (x)
ib2-ta-e3 nu-silig-ge-dam
ac2 a2 zig3-ga bal-e di x x dumu-nitah e2 ad-da-na-ta sar-ra nij2-gig &d;nin-urta-ke4
uc7 dug4-ga sahar nu-gi-a eme ak an-bar7 an-dul3 nu-jal2-la nij2-gig &d;utu-ke4
cu gi4-gi4 nij2-gig &d;nin-urta-ke4
nu-dug4-ga nij2-gig &d;nin-urta-ke4
nij2 zu a-na-am3 ga-ra-ad-da-be2 nij2 nu-zu a-na-am3 lu2-ki-inim ba-ab-e3 nij2-gig &d;utu-ke4
ki-ta kur2 nij2-gig &d;nin-urta-ke4
lu2 &jic;ma2 dirig-ga lu2 &jic;ma2 ru-ru-gu2 nij2 kab2 di-dam nij2-gig &d;suen-na-ke4
&jic;ma2 nij2-gen6-na ni2 ba-ab-dirig &d;utu kar gen6-na mu-un-na-ci-kij2-kij2
ni2 tej3-je26 nam-sag9-ga in-tu-ud
er2 nam-tag al-du8-am3
sizkur nam-til3 ba-ab-tah-e
ac2 dug4-ga-ju10 ac2 nu-mu-un-gi
ac2-e gi-a-ju10 ac2 mu-un-gi
x
nin  &jic;li
&kuc;a2-si udu ha-ba-cum2
jic sipad
ki saj-ki nu-jal2-la lu2 nu-dib2
cag4 &jic;jidru-kam i3 he2-en-de2 lu2 na-me nu-zu
cum2-ma-ab lugal-la-kam
cum2-ma-ab lugal-la-kam
gu5-li
du14
x
x
kug kalag-ga la2 ka kalag-ga sam2
nij2 sam2-ma nij2 sag9-ga
&ninda;gug2 du8 cag4 nij2-silaj-ja2 in-nu-u3
ninda 2(min) mac-ta-am3 du8-de3 cag4-ju10 ba-ab-tu2tum2-ce-tum2-am3
&im;cu-rin-na-ta cu-ju10 nu-ub-ta-e3
lu2 kal-la-ju10 la-ba-an-na-kal-e
a2 dub2-ju10-ta mucen ku-dun mu-un-dug4
lu2 kal-la-ju10 la-ba-an-na-kal-e
ki ce3 kal cu-na bi2-in-dab5
e-ne-ce3 sahar cu-ju10 bi2-in-si
lu2 kac nu-zu-gin7 ni2 dar-dar-ra-am3
&tum9;u18-lu igi-ja2 sahar-ra bi2-in-sig9
a-na-am3 ejer-ra-ja2 ne mu-un-su-ub-su-ub-be2-en
nam-tar-ju10 ga-am3-dug4 in-na-am3
pa ga-ab-e3 su-lum mar-am3
in-na in-bi-im
x na tab du x
tug2 nam-ba-ca-ra-ge-en
ab-ba i-de5-de5-ga ba-
u2 de5-de5-ga kalag-ga-ce3
sig9-ga bar-rim4-ma ba-e-tuc
en-te-en-na-ka a-cag4 nu-ur11-ru
ud buru14-a-ka cu-ni ga-rig2 an-du3-du3-e
gud uc-ca numun nu-ja2-ja2
buru14-ta gu3-e lag nu-bur12-re
gud sur12-ra ab-sin2-bi ab-sag9-sag9
ga-zi-in-bu lugal-ju10 ur-saj mu-bi-im
ga-zi-in-bu su la2-a nu2-nu2
gud gu3 ra-ah lag-bi nu-bur12-re
gud sig9-ga sahar-ra igi-bi zid2 ak-a
&u2;numun2-bi &gi;en3-bar sumun2-bi nij2 izi sag3-ge nij2 an-ta ed2-de3
id2 nij2 jal2-la he2-gid2-i
engar-e a-cag4 na-ab-dajal-la
dijir lu2-u18-lu cag4-gal-la-ni nam-ba-ab-tah-e
ji6 50-am3 ud 50-am3 ud lul 55-am3
a-da tuc kur-cag4-ga igi du8
ni2-bi-ce3 igi nu-du8
x x
jar
hur-saj gal-gin7
&d;gilgamec2 jissu-ba ni2 -te-en
kur cuba2 amac giri17-zal
ki-tuc nu-gig x
kisal ba-ra-ra
x kece2 he2-jal2 ki cu ba ra
x x x kur har-ra x
x li-bi-in-du3-a
x-am3 lu2-be2-ne cu bal ak-a
lugal-e mu 36000-am3 in-ak
lugal-e lu2 an-ce3 bi2-in-ed2-de3
zi-ud-su3-ra2-gin7 nam-til3 i3-kij2-kij2
ba-an-za-za dab5-ba-ta
kalam-ma nu-dar-ra-ke4
lugal-e-ne dub-saj ud ul-le2-a-ke4-ne
-un-pec4-pec4-a nu-un-tu-ud-da
-gin7 cu-ju10 sa2 bi2-in-dug4-ga
na-me nu-mu-un-zu-a
-a-bi  x igi nijin2-na-kam
nu-zalag-ga  ugu nam-uc2-a-kam a-ba-am3 bi2-in-dirig-ga  x jic ka-am3
il2-la ud cag4 hul2-la x nij2-me-jar mu 36000-am3 in-ak
dijir-re-e-ne bi2-in-cum2-ma-am3 -ra-ra nam-til3 i3-kij2-kij2
ha-la lu2-u18-lu-kam  til3-a e2 juruc-ke4
&d;marduk he2-til3-e
x-la he2-ri-ib-si-si
nam-til3-zu &d;marduk he2-eb2-be2
nam-til3-la-zu he2-ri-ib-sud-dam
ud du-ru-ce3 he2-ri-ib-tuku-a
he2-til3-la
he2-silim-ma
gi16-sa-ac he2-a
jic-cub-ba-zu nam-til3-la he2-a
nam-til3 cag4 dug3-ga ha-la-zu he2-a
ud nu2-a ma-mu2-zu he2-en-sag9
zig3-ga-am3 inim-jar-zu he2-en-sag9
ki jiri3 gub-ba-zu silim-ma he2-ni-ib2-gen6
til3-la lugal-ju10 igi an-ne2 a-a dijir-re-e-ne-ke4 sag9-ga
x lugal-zu kalam-ma he2-ri-ib-il2-e
x x &jic;gu-za-zu su3-u4-ra2-ce3 hu-mu-un-x x
ka x gi16-sa-ac he2-a
jic-cub-ba-zu nam-til3-la he2-a
&d;a-a ka nam-til3-la x  a2-zu
jic dug.lagab a-ra2 gub-ba jic ka jic lu
dijir u2 gu7-am3 a silim a naj-naj x til3-la ud su3-ra2 jic-cub-ba-zu ja2-ja2
ka-ta gub-ba nam-til3 ha-ba-rig7
he2-til3-la he2-silim-ma gi16-sa-ac he2-a
jic-cub-ba-zu nam-til3-la he2-a
nam-til3 cag4 dug3-ga ha-la-zu he2-a
ud nu2-a ma-mu2-zu he2-en-sag9
zig3-ga-am3 inim-jar-zu he2-en-sag9
ki jiri3 gub-ba-zu silim-ma he2-ni-ib2-gen6
ud du-ru-ce3 he2-til3 x
an-ta e3-a-ra an-ta e3-a-ra silim-ma ga-na-ab-be2-en
nu-u8-gig an-ta e3-a-ra silim-ma ga-na-ab-be2-en
nin gal an-na &d;inana-ra silim-ma ga-na-ab-be2-en
izi-jar kug an-e si-a-ra
su3-ra2-aj2 &d;inana-ra ud-gin7 zalag-ge-ra
nin gal an-na &d;inana-ra silim-ma ga-na-ab-be2-en
nu-u8-gig nin ni2 gur3-ru &d;a-nun-na-ke4-ne
nir-jal2 an ki si gal si-a
dumu gal &d;suen-na &d;inana-ra silim-ma ga-na-ab-be2-en
nam-mah-a-na nam-gal-la-na nam-nir-jal2 buluj3-ja2-na
an-usanan-na dalla e3-a-na
izi-jar kug an-e si-a-na
&d;nanna &d;utu-gin7 an-na gub-ba-na
sig-ta igi-nim-ce3 kur-kur-ra zu-am3
nu-u8-gig an-na-ka nam-gal-la-na
in-nin9-ra cir3-re-ec ga-na-ab-be2-en
ki-ru-gu2 1-a-kam
e3-a-ni ur-saj-am3
jic-gi4-jal2-bi-im
an-na nam-mi-in-gub u3-sumun2 zid an-na-kam
ki-a nir mi-ni-in-jal2 nin kur-kur-ra-kam
abzu eridug&ki;-ga me cu ba-ni-in-ti
a-a-ni &d;en-ki-ke4 saj-e-ec mu-ni-in-rig7
nam-en nam-lugal-la cu-ni-ce3 mu-u8-jar
an-da barag gal-la dur2 mu-da-an-jar
&d;en-lil2-da kalam-ma-na nam mu-un-di-ni-ib-tar-re
itid-da ud-sakar-ra me cu du7-du7-de3
dijir kalam-ma-ke4 gu2 mu-na-an-si-si-ic
&d;a-nun-na gal-gal im-ci-gam-e-de3-ec
sizkur a-ra-zu-a ci-im-ma-sug2-sug2-ge-ec
nam-cita kur-kur-ra mu-na-da-ab-be2-ne
nin-ju10 di kalam-ma ki-bi-ce3 i3-kud-de3
&d;inana-ke4 ka-ac bar kalam-ma &d;en-lil2-da i3-bar-re
saj gig2-ga-ni igi-ni-ce3 i3-dib-be2
ki-ru-gu2 2-kam-ma-am3
&jic;al-jar kug-ga-ke4 cu mu-na-tag-ge
kug &d;inana-ra igi-ni-ce3 i3-dib-be2
nin gal an-na &d;inana-ra silim-ma ga-na-ab-be2-en
ub3 kug li-li-is3 kug cu mu-na-tag-ge
kug &d;inana-ra igi-ni-ce3 i3-dib-be2
nin gal an-na &d;inana-ra silim-ma ga-na-ab-be2-en
balaj kug li-li-is3 kug cu mu-na-dar-e
kug &d;inana-ra igi-ni-ce3 i3-dib-be2
nam-mah-a-na nam-gal-a-na
nam-nir-jal2 buluj3-a-na
an-u2-sa11-an-na dalla e3-a-ra
dumu gal &d;suen-na nin gal an-na &d;inana-ra silim-ma ga-na-ab-be2-en
ki-ru-gu2 3-kam-ma-am3
saj-ur-saj-e-ne suh mu-na-an-dub-dub-bu-uc
kug &d;inana-ra igi-ni-ce3 i3-dib-be2
gu2-bar nij2-dara2 gun3 mu-na-an-gun3-gun3-ne-ec
kug &d;inana-ra igi-ni-ce3 i3-dib-be2
kuc nam-dijir-ra su-bi-a mu-un-jal2
kug &d;inana-ra igi-ni-ce3 i3-dib-be2
lu2 lugal zid nin saj-tuku munus um-ma gal-gal-la
kug &d;inana-ra igi-ni-ce3 i3-dib-be2
balaj nij2 sed-de3 ba-ku-a zag mi-ni-ib-gub-gub-be2
kug &d;inana-ra igi-ni-ce3 i3-dib-be2
&tug2;nij2-la2 a2 me3 da-da-ra-ce3 mu-dug4
kug &d;inana-ra igi-ni-ce3 i3-dib-be2
jic-gid2-da a2 me3 cu-bi-a mu-un-jal2
kug &d;inana-ra igi-ni-ce3 i3-dib-be2
ki-ru-gu2 4-kam-ma-am3
a2 zid-da-bi tug2 nitah2 bi2-in-mur10
kug &d;inana-ra igi-ni-ce3 i3-dib-be2
nin gal an-na &d;inana-ra silim-ma ga-na-ab-be2-en
a2 gab2-bu-bi-a tug2 nam-munus mu-ni-si-ig
kug &d;inana-ra igi-ni-ce3 i3-dib-be2
nin gal an-na &d;inana-ra silim-ma ga-na-ab-be2-en
ecemen2 gu-du gun3-a a-da-min3 mu-na-e
kug inana-ra igi-ni-ce3 i3-dib-be2
dumu gal &d;suen-na nin gal an-na &d;inana-ra silim-ma ga-na-ab-be2-en
ki-ru-gu2 5-kam-ma-am3
juruc &jic;rab3 jar-ra mu-na-cir3-cir3-re-ec
kug &d;inana-ra igi-ni-ce3 i3-dib-be2
ki-sikil cu-gi4-a saj-ki gu2 la2-e
kug &d;inana-ra igi-ni-ce3 i3-dib-be2
jiri2 ba-da-ra igi-ni-ce3 ur x x za x
kug &d;inana-ra igi-ni-ce3 i3-dib-be2
kur-jar-ra ed3-da ba-da-ra cu bi2-in-du8-uc
kug &d;inana-ra igi-ni-ce3 i3-dib-be2
jiri2 uc2 dul4-dul4-e urin i3-su3-e
kug &d;inana-ra igi-ni-ce3 i3-dib-be2
barag gu2-en-na-ka uc2 i3-bal-bal-e
tigi cem3 &kuc;a2-la2-e gu3 nun mu-ni-ib-be2
nu-u8-gig an sikil-la dili-ni nam-mi-in-gub
kur-kur saj gig2 uj3 udu-gin7 u8-gin7 lu-a
nin-ju10 an-cag4-ta u6 dug3-ge-ec im-me
kug &d;inana-ra igi-ni-ce3 i3-dib-be2
nin an-usan-na &d;inana mah-am3
ki-sikil &d;inana me-tec2 mu-e-i-i
nin an-usan an-zag-ce3 la2-a nin an-ce3 la2-a &d;inana mah-am3
ki-ru-gu2 6-kam-ma-am3
an-usan-na mul dalla e3-a &mul;dili-bad ud gal an kug-ge si-a
nin an-usan-na ur-saj-ja2 an-ta nam-ta-an-e3
uj3-e kur-kur-ra igi mu-un-ci-ib-il2-il2-i
nitah2 mu-un-sikil-e munus mu-un-zalag-ga
gud-de3 &jic;cudul-bi-a saj mu-ni-ib-bal-e
udu-bi amac-bi-a sahar mu-na-an-dub-dub-bu-uc
mac2-ance lu-a &d;cakkan2-na nij2-zi-jal2 edin-na
nij2-ur2-4 an nij2-dajal-ba an-edin dajal-la
pu2-&jic;kiri6 mu2-sar jic-gi sig7-ga
ku6 engur-ra-ke4 mucen an-na-ke4
nin-ju10 ki-nu2-bi-ce3 jiri3 mu-ni-ib-ul4-e
zi-jal2 uj3 lu-a dub3 mu-un-ci-gam-e
nin-ju10 gu3 de2-a bur-cu-ma-e-ne
gu7 naj gal-gal-e nij2 mi-ni-ib-gu-ul-gu-ul-lu-ne
nin-ju10 kalam-ma-na ni2 mu-ni-ib-te-en-ten
ecemen kalam-ma ezem-ma du3-du3
cul-e nitalam-a-ni cag4 ca-mu-un-di-ni-ib-kuc2-u3
nin-ju10 an-cag4-ta u6 dug3-ge-ec im-me
kug &d;inana-ra igi-ni-ce3 i3-dib-be2
nin an-usan-na &d;inana mah-am3
ki-sikil &d;inana me-tec2 mu-e-i-i
nin an-usan-na an-zag-ce3 mah-am3
ki-ru-gu2 7-kam-ma-am3
an-zib2-ba zag hi-li an-na me-te an dajal-la
ji6 u3-na iti6-gin7 mu-un-e3
an-bar7-gana2 ud-ud-gin7 mu-un-e3
ama5 kalam-ma-ka u2 dug3 jar-ra-ba
kur-kur saj gig2 uj3 gu2 si-a-ba
ama5 kalam-ma-ka du8-du8 jar-ra-ba
ur3-ra nu2-a bad3-da nu2-a
x x ka-ka mu-na-an-sug2-ge-ec inim-bi mu-na-an-tum3-uc
ud-bi-a inim mu-ni-in-zu erim2-du mu-ni-in-zu
erim2-du di erim2 ba-ab-cum2-mu hul-jal2 mu-un-gul-le
si sa2-ra igi zid mu-un-ci-bar nam dug3 mi-ni-in-tar
nin-ju10 an-cag4-ta u6 dug3-ge-ec im-me
kug &d;inana-ra igi-ni-ce3 i3-dib-be2
nin an-ce3 la2-a &d;inana mah-am3
ki-sikil &d;inana me-tec2 mu-e-i-i
nin an-ce3 lu-a an-zag-ce3 mah-am3
ki-ru-gu2 8-kam-ma-am3
nin sag9 hi-li an-na ur-saj-am3 an-ta nam-ta-an-e3
zag-si an-na-ka he-du7 am3-mi-in-gur3-ru
an-da ki mah-a-na cag4 mu-un-di-ni-ib-kuc2-u3
cul-la ur-saj-ja2 cul nam-ur-saj-ja2 dili-ni he2-pad3-de3
jic-gi4-jal2-bi-im
kalag-ga-am3 nir-jal2-am3 buluj3-ja2-am3 mah gal-la-am3 nam-cul-am3 dirig-ga-am3
cag4-ba-tuku-am3
nin u6 di kalam-ma mul dili &mul;dili-bad
nin an-ce3 la2-a ur-saj-ja2 an-ta nam-ta-an-e3
kur-kur-re mu-un-ci-hu-luh-e x x
uj3 saj gig2-ga zid gu2 mu-un-na-an-jar
cul kaskal-la du har-ra-an mu-un-na-ja2-ja2
gud-de3 &jic;cudul-bi-a saj mu-ni-ib-il2
i-lu cir3 gud sub2-sub2-ba edin-na  dug4
engar an im-du u3-a mu-un-
gud-de3 &jic;cudul-bi-ce3 kalam-ma x
ama5 kalam-ma-ka nij2 mu-un-da-lu-lu
kug &d;inana-ra jiri3 mu-un-ci-ib-ul4-e
nin-ju10 an-cag4-ta dug3-ge-ec hu-mu-un-ja2-ja2
edin-na ki sikil-ba ki sag9-ga-bi
ur3-re ur3-bad3-da ur3-bad3 dur2-ra-ka
ki-cu-tag nam-lu2-ulu3-ka
na-izi sig9 tir cim &jic;erin-na-gin7 mu-na-ab-us2
&udu;a-lum udu zulumhi udu niga jic mu-ni-ib-tag-ge
nu-u8-gig-ra ki mu-na-an-sikil-e cu-luh mu-na-an-ja2-ja2 cir3-ra mu-un-na-jal2
i3-nun zu2-lum ga-ar3 nij2-sa-ha 7-bi
&jic;bancur kalam-ma-ka nesaj mu-na-ab-si
kurun gig2 mu-na-ra-de2
kurun babbar mu-na-ra-de2
kurun gig2 &kac;ulucin
nin-ju10-ra &kac;ulucin
&dug;cag4-gub &dug;lam-sa2-ri du-bu-ul-da-ba-al mu-un-da-ab-za
cu-tu-bu-ur lal3 i3-nun-ta car2-ra
ku-bu-ul-lum i3-nun-ta car2-ra
&ninda;gug2-e lal3 zu2-lum-ma ninda mu-na-ab-ak-e
kurun ud zal-la eca zid2 lal3-a
lal3 jectin ud e3-a mu-na-ab-bal-bal-e
dijir lu-u18-lu gu7-a naj-a-da ca-mu-un-na-an-sug2-sug2-ge-ec
nu-u8-gig-ra ki kug ki sikil-la ninda mu-gu7-e mu-un-na-sikil-e cir3-ra mu-un-na-an-jal2
nin-ju10 an-cag4-ta u6 dug3-ge-ec im-me
kug &d;inana-ra igi-ni-ce3 i3-dib-be2
nin an-ce3 la2-a &d;inana mah-am3
ki-sikil &d;inana me-tec2 mu-e-i-i
nin an-ce3 la2-a an-zag-ce3 mah-am3
ki-ru-gu2 9-kam-ma-am3
e2-gal e2 na de5 kalam-ma-ka &jic;rab3 kur-kur-ra-kam
e2 &d;id2-lu2-ru-gu2 saj gig2-ga uj3 gu2 si-a-ba
&d;nin-e2-gal-la-ra barag mu-na-an-ri
lugal dijir-am3 cag4-bi-a mu-un-da-an-til3
nam kur-kur-ra tar-re-da-ni zi kur-kur-ra en3 tar-re-de3
ud saj zid-de3 igi kar2-kar2-de3
ud nu2-a me cu du7-du7-de3
zag-mu ud jarza-ka
nin-ju10-ra ki-nu2 ba-da-an-jar
&u2;numun2-bur2&sar; cim &jic;erin-na-da mu-un-sikil-e-ne
nin-ju10 ki-nu2-bi-ce3 mu-na-ab-ja2-ja2-ne
bar-ba &tug2;nij2-barag2-ge si mu-di-ni-ib-sa2
&tug2;nij2-barag2 cag4 hul2-la ki-nu2 dug3-dug3-ge-da
nin-ju10 ur2 kug-ge a mi-ni-in-tu5-tu5
ur2 lugal-la-ce3 a im-ma-tu5-tu5
ur2 &d;i-din-&d;da-gan-ce3 a im-ma-tu5-tu5 saj il2-la mu-un-jen
kug &d;inana-ke4 naja im-ma-an-su-ub-be2
i3 cim &jic;erin-na ki am3-sud-e
lugal ur2 kug-ce3 saj il2-la mu-un-jen
ur2 &d;i-din-&d;da-gan-ce3 saj il2-la mu-un-jen
ur2 &d;inana-ka-ce3 saj il2-la mu-un-jen
&d;ama-ucumgal-an-na ki-nu2 mu-un-da-ab-ak-e
ur2 kug-ga-ni-a mi2 zid am3-i-i-de3 ur2 kug-ga-ju10 kug &d;inana-ju10
nin-e ur2 kug-ga ki-nu2 mi-ni-in-sug4-ga-ta
kug &d;inana-ke4 ur2 kug-ga ki-nu2 mi-ni-in-sug4-ga-ta
ki-nu2-a-na cag4 ca-mu-un-di-ni-ib-kuc2-u3
&d;i-din-&d;da-gan-na ki aj2-ju10 he2-me-en
ne-saj sig10-ga-ce3 cu-luh jar-jar-ra-ce3
na-izi sig9-ga-ce3 na li mu2-a-ce3
nidba sug2-ga-ce3 bur sug2-sug2-ga-ce3
e2-gal-mah-a-ni-a im-ma-da-an-ku4-ku4
nitalam ki aj2-ja2-ni gu2-da mu-ni-in-la2
kug &d;inana-ke4 gu2-da mu-ni-in-la2
&jic;gu-za barag gal-la zag-bi-ta ud-de3-ec2 am3-e3
lugal &d;utu-gin7 zag-ge4 mu-di-ni-ib-sig9
he2-jal2 giri17-zal-e nam-he2-a igi-ni-ce3 si im-sa2
jicbun nij2 dug3-ga mu-un-na-an-ni-jal2
saj gig2-ga igi-ni-ce3 si im-sa2
jic-gu3-di ulu3-ta eme jar-ra
&jic;al-jar gu3 dug3-ga e2-gal me-te-bi
&jic;za3-mi2 ki ur5 sag9-ge nam-lu2-ulu3-ke4
nar-e cir3 cag4 hul2-la-ka-ni mu-ni-in-pad3-pad3-de3
lugal-e gu7-a naj-a-da cu si ba-an-sa2
&d;ama-ucumgal-an-na gu7-a naj-da cu si ba-an-sa2
e2-gal ezem-ma-am3 lugal hul2-la-am3
uj3-e nam-he2-a ud i3-zal-e-de3
&d;ama-ucumgal-an-na hul2-hul2-e am3-gub
&jic;gu-za gi-rin-na ud ha-ba-ni-ib-sud-de3
barag nam-lugal-la-ka saj gu2 mu-ni-in-jal2
nin-ju10 za3-mi2 an ki-ke4-ne za3-mi2 ma-ni-in-dug4
nu-u8-gig an ki-da tud-da-me-en
nu-u8-gig-e ki kug ki sikil-la cir3-ra mu-na-an-jal2
hi-li saj gig2 me-te unken-na
&d;inana dumu gal &d;suen-na
nin an-usanan-na za3-mi2-zu dug3-ga-am3
nin-ju10 an-cag4-ta u6 dug3-ge-ec im-me
kug &d;inana-ra igi-ni-ce3 i3-dib-be2
nin an-ce3 la2-a &d;inana mah-am3 nin an-usan an-zag-ce3 mah-am3
ki-ru-gu2 10-kam-ma-am3
kalag-ga-am3 nir-jal2-am3 buluj3-ja2-am3 mah gal-am3
nam-cul-la dirig-ga-am3
jic-gi4-jal2-bi-im
cir3-nam-ur-saj-ja2 &d;nin-si-an-na-ka
&m;engar-dug3 x lu2 lil2-la2 zag  dumu ka-a buluj3-ja2
lu2 pe-el-la2 ni2-su-ub kuc sig10-ga x e2-jar8-da cub-a
&m;engar-dug3 ze2-za nar-e-ne lu2 dim2-ma nu-sag9
silim dug4-dug4 ur cid-cid-na lu2-u3 cu-a e3
e2 x jal2-u3 du14 ga-e-da-ak ulutim2 uguugu4-bi
is-hab2 lu2-inim-ma tec2 nu-tuku di-ce3 gu2 nu-cum2-mu
ki-ma-an-ze2-er lu2 kal-e nu-zu saj erin2-na sal-sal
lu2 ezen nu-ku cah2 lu-hu-um-ta su3-a gu2 mu-un-da-an-kud
eme ti bal nij2-erim2-e ki aj2 ah-da x
du14 mu2-mu2 kece2-da-ta e3-a in dub2-dub2
ur-saj gub-be2 cu-bi-ce3 la2-a tug2-da
&m;engar-dug3 gu-du kece2 eme har dim2-ma a-ha-x
lu2 x nu-tuku kun ka-bi-ce3 cub-ba nij2 ni2-bi nu-x
eh3 ehehhe e-sir2 dajal-la lu2 nam-ta-e3-a
inim sig10-sig10 umuc dim2-ma-na sig ka tar-re-a bal-bal
lu2-ra gala muc-lah4-e dub2-dub2 mu pi-il nar-e-ne
ur gu3 de2 &jic;za3-mi2-a nu-jal2 gu3-&jic;kiri6 de2-de2
ku-ku-uc ka-ka gu2-ni saj zi e2 sa ab-la2-e
a2 al-aj2-e x x jal2 erin2 ab -dar
x-bi ka lu2 di ig x nu-un-na-dug3
x ka an hul-ce3 x bal-bal x
&jic;jiri3-na
na-an-ga-ma nu-zuh cec-a-na a la-ba-ci-ak
kar he2-en-du3 tilla2 iri x hu-mu-ni-in-tug2-tug2
pa-aj2 he2-en-ze2 lu2 abula  jickim-bi hu-mu-un-x
ur5-ta ki na-me-ce3 nam-ba-du en-nu-uj3
&m;engar-dug3 cir3 kug-zu mu-til nam-mah-zu
in-zu sila dajal ba-ni-in- lul-zu pa bi2-i-e3
x lu2 igi saj5 &m;engar-dug3 ka gud
dar&mucen;-gin7 x
-da muc-lah4
ka
x na x
ru mah-a-ni zag nu-sa2
x x ji6 u3-na kar2-kar2
-a ni2 me-lem4 gur3-ru
x x-ja2-ni-ce3 dijir gal-gal-e-ne hu-luh-ha im-du8-du8
x x dug4-ga-ni an-gin7 mah &d;en-lil2-gin7 u18-ru
&d;inana saj-kal me nij2-nam-ma zag dib nin-e-ne
jic-hur nam-lugal-la cu du7-du7 ki-bi gi4-gi4-de3
saj gig2 si sa2-sa2-e-de3 us2 gen6-na dab5-be2-de3
jectug2-ga-ni nam-gub cag4-ga-ni zid-de3-ec-e nam-de6
&d;ur-&d;nin-urta nam-sipad zi-jal2-la-ce3 uj3 car2-ra mi-ni-in-pad3
x nam tar-ra me zid hal-ha dijir gal-gal-e-ne-ce3
e2-kur ki-tuc kug an &d;en-lil2-la2 ni2 su zig3 gur3-ru-ce3
lugal-ra cu-ni im-ma-an-dab5 sun5-na-bi mi-ni-in-kur9
in-nin e-ne-da nu an ki-a nam nu-tar-re-de3
an &d;en-lil2-da barag-ge4 si-a-na ad mu-un-na-ni-ib-gi4-gi4
ki-ru-gu2 1-a-kam
an gal dug4-ga-zu nij2 mah-am3 a-ba-a cu mi-ni-ib-bal-e
a-a &d;en-lil2 nam gal tar-ra-zu sag2 di nu-zu-a
&d;ur-&d;nin-urta cul a2 aj2-ja2-zu-ne-ne di-di mu-un-zu-a-ar
nam-sipad zi-jal2 uj3 car2-ra du-ri2-ce3 saj-e-ec rig7-ga-na-ab-ze2-en
e2 iri&ki; du3-du3 kalam gen6-ne2 cag4 kug-ta mu-u8-de6
kur-kur-re a2 aj2-ja2-bi mu-un-zu a2 gal he2-aj2-e
cibir-a-ni ki-bal he2-en-gam-e us2 gen6 he2-bi2-ib-dab5-be2
sig-ta igi-nim-ce3 kalam-ma rab3-gin7 cu he2-em-ri-ri-e
ka-ta e3-a-ni
udu-gin7 ka u2-gu7 ha-ba-kij2-kij2 gu2 a naj ha-ba-ja2-ja2
ki-ru-gu2 2-kam-ma-am3
&d;ur-&d;nin-urta mu su3-ra2-ce3 uj3-ja2 &d;utu-gin7 dalla he2-ni-in-e3
jic-gi-jal2-bi-im
dijir numun e3 a-a nij2-nam car2-ra-ke4
lugal-ra gu3 zid mu-na-an-de2 nam mu-ni-ib-tar-re
&jic;erin suh me-te kisal e2-kur-ra
&d;ur-&d;nin-urta kalam-ma jissu-zu ni2 he2-eb-ci-te-en-te-en
kur-kur-re sipad zid-bi he2-me-en
&d;utu-gin7 di si sa2 ku5-ru-zu-uc igi-bi he2-em-ci-jal2-e
barag nam-lugal-la suhuc gen6-na-ba
&d;ur-&d;nin-urta dur2 jar-ra-zu-ne saj an-ce3 he2-ni-in-il2
aga zid-de3 me-te he2-em-mi-in-jal2
ni2 su zig3 ur-mah nam-lugal-la tug2-ba13-ce3 he2-em-mur10
ki-ru-gu2 3-kam-ma-am3
e2-an-ka me-bi ha-ba-gub-be2
&d;ur-&d;nin-urta bad3 gal-zu je26-e-me-en ud ul du-ri2-ce3
jic-gi4-jal2-bi-im
erim2-jal2-za ud-gin7 gu3 bi2-ra
me-lem4-zu muru9 dugud-da-gin7 kur nu-ce-ga-zu he2-em-dul
barag-barag gal-gal ni2 er9-e-ne
x x gi dili du3-a-gin7 kilib3-ba-bi saj he2-em-da-sag3-ge-ne
x x x ra li ne
&tum9;u18-lu-gin7 zi-zi-da-zu-ne
kur ki-bal-zu sig10-ge u3-mu-e-ak
uj3-bi caja-a um-mu-lah5
i3-si-in&ki; iri me gal-gal-la-za
&d;ur-&d;nin-urta &jic;cudul gu2-ba jar-ni
an gal a-a dijir-re-e-ne-ke4
&d;ur-&d;nin-urta sipad jic tuku-ni-ir nam ul-ce3 nu-kur2-ru mu-ni-in-tar
ki-ru-gu2 4-kam-ma-am3
en ec-bar an ki cu-na jal2 kur gal &d;en-lil2-le
lugal-ra mu-ni an-zag-ce3 pa e3 im-ma-an-ak
&d;ur-&d;nin-urta nam-nir nam-cul-la am-gin7 gu2 he2-ni-pec
&d;er9-ra ur-saj-gin7 me x x-an-tuku-tuku
&d;nin-urta en ud huc erim2-ma dumu cu jar gi4-ju10
ki me3-ka ka-tab-zu he2-a jickim he2-mu-e-til3-le
kur gu2-erim2 gu2-bi-da x-zu zar-re-ec ha-ma-ab-sal-e
cu-luh kug e2-kur-ra ba-an-ci-ib--en ud cu2-uc-e gub-ba
nidba-zu bancur mah unu2 gal-ja2 su3-ra2-ce3 he2-em-mi-in-jal2
saj he2-e-il2 gu2 an-ce3 he2-e-zig3 til3 nu-kur2-ru za-a-am3
ki-ru-gu2 5-kam-ma-am3
nam tar-ra an gal &d;nu-nam-nir en nij2-zi-jal2-la-ce3
&d;a-nun-na dijir gal-gal-e-ne he2-am3 ba-ni-in-ne-ec
saj gig2 ki-tuc-ba ge-en-gen6-ne2 kur-kur us2-a sig10-ge5
uj3 x x x x ka tec2 ja2-ja2 jiri3-ni-ce3 gam-e
&d;inana dumu gal &d;suen-na nitalam ki aj2-ja2-ni
saj kece2 me nij2-nam-ma mu-un-ur4-ur4 cu-ni-ce3 mu-u8-jar
2-na-ne-ne ki &d;en-lil2-la2-ta hul2-la nam-ta-e3
e2-gal ki-tuc lal3 nij2 dug3-ba dur2 ki ba-ni-in-jal2-le-ec
x x x-e lugal-la-ni nu-til-e zid-de3-ec na-mu-un-e
ki-ru-gu2 6-kam-ma-am3
cul me-dim2 sag9 sig7 x ce-er-ce-er-ra saj il2-e-de3
hi-li ul gur3-ru me-te na-aj2-u3-mu-un-na barag kug-ge du7-re6
&d;ur-&d;nin-urta me kal-kal-la-zu ca3-ab-ju10 im-mi-ir
i-bi2 zid il2-la-za mi-ni-in-pad3-de3 mu pad3-da-ju10-me-en
an gal-e kur-zag til-la-ba su3-ud-ce3 bi2-in-dirig-ge
ur2 kug nam-til3-la dir-ju10 ud-zu sud-sud-de3
cul &d;en-lil2-le e2-kur-ta a2-bi mu-un-da-an-aj2
x x barag mi2 zid-de3-ec dug4-ga-ju10 muc3 nam-bi2-ga-ga-an
&d;nanna an kug-ga pa e3-a ka-na-aj2-e u6 di-gin7
&d;ur-&d;nin-urta-ju10 kur-kur-re hi-li hu-mu-u8-ci-ak-e
ki-ru-gu2 7-kam-ma-am3
&d;ur-&d;nin-urta-ju10 &d;mu-ul-lil2-le nam-sipad ka-na-aj2-ja2-kam zid-de3-ec mu-un-pad3-de3-en
jic-gi4-jal2-bi-im
x ka kug ec-bar zid dug4-ga nu-kur2-ru-ju10-uc
a2 nun he2-em-te-jal2
-an-tuku-tuku
&d;inana-kam
gu5-li-li 3-am3 dumu adab&ki;-ke4-ne
di in-da-ab-tuku-uc-am3 di-da ab-kij2-kij2-e
inim ib2-ta-an-car2-car2-ec-am3 lugal-e an-ta ba-an-gi
lugal-me gud-da ri i3-ak-e-de3-nam
gud lu2 1(dic)-a-kam ab2 lu2 1(dic)-a-kam &jic;mar lu2 1(dic)-a-kam
enmen2 bi2-tuku-un-da-nam a nu-mu-e-da-jal2
lu2 gud-da-ra a u3-um-te-si a ga-naj-en-de3-en-e-ce
gud-ju10 ur-mah-e u3-bi2-gu7 gud-ju10-ta ba-ra-ed2-de3-en-e-ce
lu2 ab2-ba-ra a u3-um-te-si a ga-naj-en-de3-en-e-ce
ab2-ju10 edin-ce3 u3-ba-jen ab2-ju10-ta ba-ra-ed2-de3-en-e-ce
lu2 &jic;mar-ra-ra a u3-um-te-si a ga-naj-en-de3-en-e-ce
&jic;mar-ju10 gu2-un u3-un-ku-ku-ru &jic;mar-ju10-ta ba-ra-ed2-de3-en-e-ce
gana ga-ni-re7-en-de3-en gana ga-an-ga-am3-gi-de3-en
gud ec2 ba-a-la2-e um-la2 ab2 a-sila3-jar-ra-bi um-sur-sur-ru amar &jic;mar-ra zu2 bi2-in-gub
amar-e a-ba-kam amar-e a-ba-am3 ba-an-de6
lugal-e inim nu-mu-un-ne-ci-ib2-gi se2-ek-rum-ce3 ba-da-an-kur9
lugal-e se2-ek-rum-ta ad mu-un-di-ni-ib2-gi-gi
juruc 3-am3 an-ta ba-an-gi-ec-a
lugal-me gud-da ri i3-ak-en-de3-nam
gud lu2 1(dic)-a-kam ab2 lu2 1(dic)-a-kam &jic;mar lu2 1(dic)-a-kam
enmen2 bi2-tuku-un-da-nam a nu-mu-e-da-jal2
lu2 gud-da-ra a u-um-te-cub a ga-naj-en-de3-en-e-ce
gud-ju10 ur-mah-e u3-bi2-gu7 gud-ju10-ta ba-ra-ed2-de3-en-e-ce
lu2 ab2-ba-ra a u3-um-te-cub a ga-naj-en-de3-en-e-ce
ab2-ju10 edin-ce3 u3-ba-jen ab2-ju10-ta ba-ra-ed2-de3-en-e-ce
lu2 &jic;mar-ra-ra a u3-um-te-cub a ga-naj-en-de3-en-e-ce
&jic;mar-ju10 gu2-un u3-un-ku-ku-ru &jic;mar-ju10-ta ba-ra-ed2-de3-en-e-ce
gana ga-ni-re7-en-de3-en gana ga-an-ga-am3-gi-de3-en
gud ec2 ba-a-la2-e ab-la2 ab2 a-sila3-jar-ra-bi ab-sur-sur-ru amar &jic;mar-ra zu2 bi2-in-gub
amar-e a-ba-kam amar-e a-ba-am3 ba-an-de6
ga-nam lu2 gud-da-ke4 a-cag4-ga-ni
gud-da-ni ur-mah-e u3-bi2-gu7
a-cag4-ga-ni
ur-saj x
lu2 hur-saj-gin7 an x
gu3-ra ur-re ba-x
a2-tuku a-cag4-ga-na zag lu2
ga-nam lu2 ab2-ba-ke4 dam-a-ni
ab2-ba-ni edin-ce3 u3-ba-jen-na
dam-a-ni tilla2-a u3-ba-an-ak
ab2 a-sila3-jar-ra-bi um-sur-sur-ru
ur-saj im-a jen-na-da
dam-a-ni ni2-te-ni ri-ri-e-a di x
gu3-ra kurum6-ma-ni ur2-ra-na-ce3 bi2-in-gur-ra cag4-jar an
dam-a-ni e2-a-na an-da-tuc-am3 cag4-ge guru6-ni
ga-nam lu2 &jic;mar-ra-ke4 me-ni ugu-na um-da-cub-ba x
&jic;mar-ra-ni gu2-un um-kud-ku5-ru-a &jic;mar-ra-ni-ta u3-
me-ni e2-a-na u3-da-an-de6 e2-a-ni-ta ba-ra-cub-ba
amar &jic;mar-ra zu2 bi2-in-tum3-tum3-a-ni e2-a-na ab-ta-an-tur-tur
ur-saj a2 ba9-ra2 a te ba9-du.ur um-ma-ni-ti-e-a
lugal-e inim-inim-ma-ni3 u3-bi2-in-zu ki-cub-ba-ni-ta ki-gub-ba- me-ni um-ta-an-cub-ba
gu3-ra x e2 ac ur-ke4 a jic ad-bi jectug2-ja2 u3-un-hal-ha nu-mu-da-zi-zi
gu2-un-na-ni bur2-bur2-da ensi2 gu-la an-dib-ba nu-mu-un-da-gi-gi
lugal-e se2-ek-rum-ta ed2-da-ni-ta
lu2 1(dic) cag4-ga-ni a cag4-ga-ni ba-an-ci-ib2-si
lu2 dam-a-ni hul an-gig-ga-am3 dam-a-ni-ta ba-an-da-jen
lu2 me-ni me-ni ba-an-da-cub
inim galam-galam-ma dumu adab&ki;-ke4-ne
inim galam-galam-ma-ta di in-dab5-dab5-be2
dic &d;pa5-nijin3-jar-ra pap-cec-ne-ne um-mi-a dijir adab&ki;-ke4 dub-sar-bi
&d;en-lil2-le &d;ur-&d;namma-ra mu-
a-ectub &d;ezina2 ce gu-nu saj-e-ec he2-mu-rig7
&d;ur-&d;namma uj3-e nam-he2-a gu2 hu-mu-u8-di-ni-ib-mar-re
&jic;apin ce dug3-ga bi2-jar-ra gana2 jar-zu dug3-ga-am3
jic numun ce dug3 &jic;apin gana2 nam bi2-dug3-ge
&jic;apin ce dug3-ge ki kur x (x) gana2 nam bi2-x x
lugal gud-de3 gana2 jar-am3-ma gana2 jar-zu dug3-ga-am3
&d;ur-&d;namma gana2 jar-am3-ma gana2 jar-zu dug3-ga-am3
gana2 jar-ra-za gud-de3 ba-sag9 gana2 jar-za dug3-ga-am3
lugal-ju10 gana2 &d;en-lil2-la2-ka a2 cu ha-ba-e-ni-du7
ur-&d;namma gana2 &d;en-lil2-la2-ka a2 cu ha-ba-e-ni-du7
ab-sin2 gub-ba-zu im an-na si he2-em-ma-ni-in-sa2
lugal engar zid gana2 dajal-la eg2 pa5-re ki x
ur-&d;namma engar zid gana2 dajal-la eg2 pa5-re ki
eg2 pa5-re &d;utu e3-gin7 igi-bi mu-
lugal-ju10 sa-ra dug3-dug3-ge sa-ra-zu
ur-&d;namma sa-ra dug3-dug3-ge sa-ra-zu x
si in
x mu-ra-an-gur x
bal-bal-e &d;en-lil2-la2-kam
barag mah-a dur2 jar-ra
ni2 gur3-ru u6 di-de3 gub-ba
&d;nin-isin2si-na hu-ul-hu-le-ec2 sig7-ga
me ur4-ur4 jarza2 im-pad3-de3
(x) &d;nin-isin2si-na-ke4 nam-galam-ma gu2 nam-mi-in-ku
nam-galam-ma u2-a me na-ur4-ur4-re
&d;nin-isin2si-na-ke4 nam-galam-ma u2-a me na-ur4-ur4-re
me mah cu-ce3 na-ja2-ja2-ja2
tug2 gal-e u-gun3 im-ma-ak-e inim im-ma-ab-sag9-ge
bulug-kij2-gur4-ra igi mu-un-sig10-ge
&d;nin-isin2si-na-ke4 jiri2-gag-e u3-sar im-ma-ak-e
me nam-a-zu cu im-du7-du7
dumu-ni lugal jir2-si-ra
&d;da-mu lu2 sag9-ga cu-ni ba-ab-cum2-mu
dumu-ju10 nij2 nam-a-zu-ka jizzal he2-em-ma-ak
&d;da-mu nij2 nam-a-zu-ka jizzal he2-em-ma-ak
&tug2;bar-sig9-ge cu im-ma-an-ti cu im-gur-gur-re
&tug2;bar-sig9 dig-dig-e im-ma-ak-e
im al-dug4-ga im-ku7-ku7-e
uc2 lugud-e cu im-cu2-ur-cu2-ur-re
simx(gig)-simx(gig)-ma cu kum2 mu-na-ak-e
nin-ju10 cag4-zu ama kalam-ma-ka
a-zu gal saj gig2-ga-kam
&d;nin-isin2si-na dumu an-na-ke4
dumu-ni lugal jir2-si-ra
&d;da-mu lu2 sag9-ga cu-ni ba-ab-cum2-mu
dumu-ju10 nij2 nam-a-zu-ka jizzal he2-em-ma-ak
&d;da-mu nij2 nam-a-zu-ka jizzal he2-em-ma-ak
ec-bar kij2-ja2 za3-mi2 mi-ri2-in-dug4
kug &d;nin-isin2si-na nam-icib mu-na-ak-e
&d;en-ki-ke4 abzu nun-na-ta saj-e-ec mu-ni-in-rig7
cag4-gig lipic-gig lu2-ulu3-ra mu-na-kar-re
lu2-ulu3-bi muc ki bil2-gin7 i-im-bal-bal-e
muc ki-uc2-a-gin7 e-ne dag i3-si-il-e
cag4-ju10 lipic-ju10 gibil-la-bi im-me
nin-ju10 nam-icib-e cu gal mu-un-du7-du7
&d;nin-isin2si-na-ke4 tu6 bi2-in-dug4 ba-sag9
i3-nun-e nam-cub ba-an-cum2
bur gal-la-na ba-ni-in-de2
cu sed-da-na nam-ma-an-de6
lu2-ulu3-bi tum9-gin7 kuc-a-na im-ma-an-di-ni-ib-ed2-de3
izi &u2;numun2 zi-zi-da-gin7 ni2-ba mu-un-te-en-te-en
dijir nam-lu2-ulu3 sizkur a-ra-zu-a mu-na-an-sug2-sug2-ge-ec
inim-bi-da an-ra &d;en-lil2-ra
kug &d;nin-isin2si-na ki mah-a-na mu-un-ne-de3-en-ku4-ku4
&d;udug hul &d;lamma hul lu2-ra cub-ba
&d;dim3-me &d;dim3-me-a-bi kur9-ra ji6 u3-na
nam-tar a2-sag3-ga lu2-ra nu-ed3-de3
lu2-ra sug2-ge-ec u3 mu-ni-ib-kar
dijir nij2 mu-un-ni-ra-a-ni
saj-ju10-a ba-an-di-ni-ib-cub-ba
lu2-bi ensi-ra mu-un-pad3-de3 ejer-ra mu-un-zu-zu
lu2-ulu3 nam-tar um-ma-an-dirig-ga
kug &d;nin-isin2si-na sizkur mu-na-ab-be2 a-ra-zu mu-na-ab-be2
nin-ju10 ka tar du-za za im-du.du
tu6-zu lu2-ra mu-un-ta-ed3-de3
cul dijir tuku he2-em-mu-un-ak
ejer-ba cu-si-zu u3-mu-ne-ur3
ni2-zu me-tec2-e ci-im-i-i
mu-zu dug3-ge-ec-e im-pad3-de3
nin-ju10 ni2-te-na ki mu-un-kij2-kij2-e
nij2 nu-sig9-ge en3 nam-ci-in-tar
nij2 nu-dim2-me-de3 jectug2-ga-ni na-an-gub
nam-nu-u8-gig-e hi-li im-ma-an-x
lu2 nin-ju10 me jar-jar-ra-ba cu ba-ra-an-ti
ud-ba unu7 cuba nu-jal2-la-am3
unu7 cuba gu2-a nu-jal2-la-am3
&d;nin-isin2si-na-ke4 inim-e bi2-in-sig10-ge
cuba na-ur11-ru numun-e-ec na-ja2-ja2
in-nin9 nu-u8-gig gal an-na-ke4
unu7 cuba inim-e bi2-ib-sig10-ge
ce-er-zid ed2-de3 zag kece2-de3-de3
siasil3-la2 saj-ja2 mu-ni-jal2
car2 ki-sikil li-li ja2-ja2-de3
bahar2-ra-ke4 si sa2-e-de3 gi-dur kud-de3 nam tar-re-de3
&jic;ig nijin3-jar-ra-ke4 cu us2-u3-de3 um ki ra-ra-de3
dumu lu2 ur2-ra da an-ri-ri gu3 nun sud-sud-de3
cag4 ki-ce3 ja2-ja2-de3 saj cu bal ak-de3
nam-nu-u8-gig zi-ki-in-ne-en tukum di-de3 im.di luh-e-de3
me gal-gal-e pa e3 u3-bi2-ak
nin-ju10 me-te si na-an-ga-am3-dug4
&d;nin-isin2si-na-ke4 silim zid-de3-ec na-e
nin munus cul a2 mah &d;en-lil2-la2-me-en
munus sag9-ga &d;nin-isin2si-na-me-en dumu an kug-ga-me-en
a-a-ju10 an lugal sipad dijir-re-e-ne
kalam-e barag kug-ga ba-e-tuc
ama-ju10 &d;urac nin dijir-re-e-ne
an-da ki-nu2 kug-ga cag4 kuc2-u3 e-ne su3-ud gal ba-e-dug4
ki-ulutim2-ju10 an kug ki sikil
e2-ju10 e2 i3-si-in&ki; bulug an ki
tir cim &jic;erin-na ir-bi nu-gul-e
cag4-bi kur he2-jal2-la ki us2-sa
e2-ju10 kur dilmun&ki; nu-me-a &jic;jicnimbar-ta ba-an-tud
i3-si-in&ki; kur dilmun&ki; nu-me-a &jic;jicnimbar-ta ba-an-tud
zu2-lum-bi gada mah jic la2-gin7 guru7-ce3 ba-an-dub
&d;a-nun-na dijir gal-gal-e-ne mu-da-gu7-u3-ne
e2-ju10 ki silim-ma giri17-zal ki-ulutim2 kalam-ma
ji6 u3-na iti6-gin7 ma-e3
an-bar7-gana2 ud-ud-gin7 ma-e3
nitalam-ju10 en &d;pa-bil-saj dumu &d;en-lil2-ke4
cag4-ba e-ne zi2-bi mu-da-an-nu2 ki-nu2 mu-ni-ib-dug3-ge
id2-ju10 &id2;kir11-sig he2-jal2 gu7-e gig-ce3 ba-dul5-la2
cag4-ba a zal-le ma-ra-il2-il2
gu2-gu2-bi lal3 jectin ba-an-mu2 mac2-bi ma-sud-e
kur gal &d;en-lil2-le cag4-ga-ni um-ma-an-hu-luh-ha-ta
kur-da saj-ki um-ma-da-an-gid2
ki-bal-da nam im-ma-da-an-kud
ki-bal kur saj-ki gid2-da-ni-ce3
a-a-ju10 &d;en-lil2-le im-ma-ci-in-gi4-gi4
munus cul-me-en ur-saj kalag-ga-me-en je26-e-me-en im-ci-du-un
sipad ki-bal-ba jectug2-ga-na im-ma-ni-ib-dab5-be2
ka u3-mu-da-an-tar ka u3-mu-da-an-sig9
e-ne-ra jectug2-ga u3-mu-na-ni-in-u18-lu
iri-ba hul-a-ba lu2 nu-mu-un-ci-zu-zu
sipad-bi u2-gu7-a-na lu2 nu-mu-ci-pad3-de3
a-gin7 u3-mu-dab5-dab5 buru14-gin7 u3-mu-su3-su3
ce-gin7 jic-ba9-ra2 cu um-ma-ni-ti
izi-gin7 &u2;numun2-bur-gin7 e-ne um-ma-an-la2
&jic;tukul sag3-ge saj jic ra-ra-ju10
a-a-ju10 &d;en-lil2-ra nibru&ki;-ce3 ka ga-mu-na-ab-de6
nin me huc-a dur2 jar-ra-me-en
an kug-ta nam-icib cum2-ma-me-en
e2-gal-ta nij2-saj zig3-ga-me-en
barag mah-ta me cu ti-a-me-en
pec10-jal2 gaba-jal2 an urac-a-me-en
nin gal dijir-re-e-ne-me-en
ni2-ju10 huc-am3 kalam-ma mu-un-ri
su zig3-ju10 kur-kur-ra ci-im-ri
a2 aj2-ja2-ju10 lu2 nu-mu-un-ci-zu-zu
munus-me-en ur-saj-me-en cul-la-me-en a2-jal2 kalam-ma-me-en
an mu-dur7-ra-gin7 mu-da-gam-e-en
ki-a a-ji6-gin7 mu-da-cub-cub
&jic;rab3 kalam-ma uj3 cu ri-ri-me-en
mir-gin7 du uj3-ce3 cag4 huj-e
cudu3 a-ra-zu jic tuku-me-en kug &d;nin-isin2si-na za3-mi2
cir3-gid2-da &d;nin-isin2si-na-kam
an-gin7 dim2-ma dumu &d;en-lil2-la2
&d;nin-urta &d;en-lil2-gin7 dim2-ma &d;nin-tur5-e tud-da
a2-jal2 dijir &d;a-nun-na-ke4-ne hur-saj-ta e3-a
ni2 huc ri-a dumu &d;en-lil2-la2 ne3-ni-ta nir-jal2
lugal-ju10 ci-mah-e-en nam-mah-zu me-tec2 he2-i-i
&d;nin-urta ci-mah-e-en nam-mah-zu me-tec2 he2-i-i
lugal kur-kur-ra nam a2 gur-ra-zu-ce3
ur-saj &d;en-lil2-la2 nam a2 kalag-ga-zu-ce3
ur-saj huc-a me an-gin7 mu-e-il2
dumu &d;en-lil2-la2 me ki-gin7 mu-e-il2
me kur-ra an-gin7 dugud-da-am3 mu-e-il2
me eridug&ki;-ga ki-gin7 mah-am3 mu-e-il2
dijir-re-e-ne ki-a mu-e-su-ub-be2-ec
&d;a-nun-na-ke4-ne cu jar-jar-ra-am3 mu-e-
&d;nin-urta a2 nam-ur-saj-ja2 cu du7-a-me-en
lugal-la dug4-ga-ni ud-dam
en &d;nin-urta-ke4 inim-ma-ni ud-dam x
kur gu2-erim2-jal2-ce3 x-am3 al-
bad3 ki-bal-a-ce3 x x-am3 al-x-
u3 bu hu men-na jic hur-saj al-
en su-lim-e huc-am3 he2-x
an ki-bi-da huc-am3
ti dug4 x x hi x
ib2 dug4-ga-ni kur ad6 x
igi huc-a-ni x
am si mu2-e dub a x
ceg9 lu-lim x x x
am gal kur-ra  x-bi-ta x
lu bu-ni (x) a2 me3 ec2 da-da-ra ba-an-du8
lugal-e a2 nam-ur-saj-ja2-ni-ce3
&d;nin-urta dumu &d;en-lil2-la2-ke4 nam a2 kalag-ga-ce3
ceg9-saj-6 e2 za-gin3 uru16-na-ta nam-ta-an-e3
ucum ur-saj bad3 gal kur-ra-ta nam-ta-an-e3
ma2-gi4-lum x abzu-ka-ni nam-ta-an-e3
gud-alim sahar me3-ka-ni nam-ta-an-e3
ku-li-an-na an-car2 ki-car2-ta nam-ta-an-e3
nij2-babbar2-ra sahar hur-saj-ja2-ta nam-ta-an-e3
urud nij2 kalag-ga hur-saj dar-ra-ta nam-ta-an-e3
mucen anzud&mucen; &jic;ha-lu-ub2-har-ra-an-ta nam-ta-e3
muc-saj-7 x x kur-ra-ta nam-ta-an-e3
mu-un-na-an-zi-zi
-an-dug4
x cag4 mu-un-hul -da
x-an-dug4
x x tun3 mu-un-dab5
-na cu ba-ni-ti
ur-saj  kur ad6-e-ec mu-un-ak
en &d;nin-urta x gul kur ad6-ec mu-un-ak
zar-re-ec mu-un-du8-du8
lugal-e a2 nam-ur-saj-ja2-ni-ce3 cu na-mi-ni-in-gi4
ur-saj &d;nin-urta a2 nam-ur-saj-ja2-ni-ce3 cu na-mi-ni-in-gi4
&jic;gigir za-gin3-na ni2 huc gur3-ru-na
am dab5-dab5-ba-ni &jic;gag-a bi2-in-la2
ab2 dab5-ba-ni a2 &jic;cudul bi2-in-la2
ceg9-saj-6 sahar-gi4-a bi2-in-la2
ucum ur-saj saj dur2-ra-ka bi2-in-la2
ma2-gi4-lum ce-er-du8-na-ka bi2-in-la2
gud-alim ad-us2-a bi2-in-la2
ku-li-an-na &jic;ki-jiri3-a bi2-in-la2
nij2-babbar2-ra erin2-saj-ja2 bi2-in-la2
urud nij2 kalag-ga kic-gag cag4-ga-ka bi2-in-la2
mucen anzud&mucen; gaba-jal2-la bi2-in-la2
muc-saj-7 tum za-gin3-na-ka bi2-in-la2
&jic;gigir me3-a tum2-ma-na
en &d;nin-urta-ke4 jiri3-ni nam-mi-in-gub
ud-an-ne2 dijir igi tab-tab
lugal-an-ba9-ra2 en sun4 igi-ce3 mu-na-jen
ni2 kur-kur-ra &d;lugal-kur-dub2
en &d;nin-urta-ke4 x (x) x ejer-ra-ni nam-mi-in-us2
pirij abzu-ta
ni2 me-lem4 an-na
&d;a-nun-na dijir gal-gal-e-ne
lugal a-ma-ru ba-ur3-ta
&d;nin-urta ud ki-bal-a a-ma-ru ba-ur3-ta
ud-dam an-ur2-ra dum-dam mu-ni-ib2-za
du-ni inim &d;en-lil2-la2 e2-kur-ce3 ja2-ja2-da
ur-saj dijir-re-e-ne kuc7 kalam-ma su-su-da
nibru&ki;-ce3 an ba9-ra2 la-ba-da-te-a-da
&d;nuska sukkal-mah &d;en-lil2-la2 e2-kur-ta gaba
en &d;nin-urta-ra silim-ma mu-un-na-ab-be2
lugal-ju10 ur-saj cu du7-a ni2-zu-ce3 jectug2-zu
&d;nin-urta ur-saj cu du7-a ni2-zu-ce3 jectug2-zu
me-lem4-zu e2 &d;en-lil2-la2-ka tug2-gin7 im-dul
&jic;gigir-za gu3 dug3 mur ca4-bi
jiri3 gub-ba-zu an ki tuku4-e-bi
a2 il2-a-zu  jissu
&d;a-nun-na dijir gal-gal-e-ne nij2
a-a-zu ki-tuc-a-ni nam-mi-ib-hu-luh-
&d;en-lil2-la2 ki-tuc-a-ni nam-mi-ib-hu-luh-
a-a-zu a2 nam-ur-saj-ja2-zu nij2 ha-ra-ba-ba-e
&d;en-lil2 a2 nam-ur-saj-ja2-zu nij2 ha-ra-ba-ba-e
lugal &jic;rab3 an-na gu2-gal dijir-re-e-ne
kicib-la2 &d;en-lil2-la2 zi-cag4-jal2 e2-kur-ra
ur-saj kur saj um-ma-ab-gi4-a-ac
zag-zu a-a-zu dijir 1 nu-um-ma-ci-in-gi4-gi4
&d;nin-urta kur saj um-ma-ab-gi4-a-ac
zag-zu &d;en-lil2-le dijir 1 nu-um-ma-ci-in-gi4-gi4
inim-bi ka-ga14-na um-ma-da-jal2-la
&kuc;usan3 bar-us2 e2-su-lum-ma-ka bi2-in-sud
mi-tum a2 me3 zag &kuc;e2-a-ka bi2-in-us2
e2 &d;en-lil2-la2-ce3 am3-ma-da-an-ku4-ku4
am dab5-dab5-ba-ni e2-e si bi2-in-sa2
immal2 dab5-ba-ni am-gin7 x x
iri lah6-lah6-a-ni al-ja2-ja2
&d;a-nun-na-ke4-ne me jar di
kur gal &d;en-lil2-le giri17 cu am3-jal2
&d;ac-im2-babbar-re u3-gul mu-un-na-ja2-ja2
ama gal &d;nin-lil2-le cag4 ki-ur3-a-ni-ta
en &d;nin-urta-ra mi2 zid na-mu-un-ne
am a2 huc il2-il2 dumu &d;mu-ul-lil2 kur-ba mu-e-tu11-tu11
ur-saj u3-mu-un &d;nin-urta x-bi-a ba-e-x
ki-bal  ba-e-x-x
en &d;nin-urta-ke4 mu-na-ni-ib2-gi4-gi4
ama-ju10 dili-ju10 nu-mu-e-da-x x (x) i3-x-x-en
&d;nin-lil2 dili-ju10 nu-mu-e-da-x-en dili-ju10-ce3 ma-an-x-x
me3 an-gin7 kece2-am3 -ab-sa2-e
a-ma-ru-gin7
kur gi-sig-gin7 dub2-bu
me3-ju10 a mah e3-a-gin7 kur-re ba-ra-ab-e3
su pirij sa pirij-ja2 ki-bal-a zi-zi-i
dijir am3-gig hur-saj-ja2
buru5&mucen;-gin7 a2-ba mu-un-da-dub2-dub2
am ba9-ra2 u2-a mu-un-sug2-ge-ec
me-lem4 an-gin7 dugud-da-a saj nu-mu-un-ja2-ja2
hur-saj galam-ma en-me-en ki-car2-ra saj
hur-saj-bi &na4;jic-nu11-gal &na4;za-gin3 cu-ju10-ce3
&d;a-nun-na-ke4-e-ne pec2-gin7 a2-ur2-bi im-dab5-be2-ne
kur-re a2 nam-ur-saj-ja2-ju10 ki-bi u3-mu--gi4
a2 zid-da-ju10 car2-ur3-ju10 mu-da-an-jal2-la-am3
a2 gab2-bu-ju10 car2-gaz-ju10 mu-da-an-jal2-la-am3
ud zu2 50-ju10 mi-tum an-na-ju10 mu-da-an-jal2-la-am3
mec3 kur gal ed3-de3 ud-ba-nu-il2-la-ju10 mu-da-an-jal2-la-am3
&jic;tukul ucumgal-gin7 ad6 gu7-a aga-silig-ju10 mu-da-an-jal2-la-am3
nij2 -na-ju10 mu-da-an-jal2-la-am3
-ju10 mu-da-an-jal2-la-am3
&sa;al-kad4 ki-bal-a &sa;al-kad4-ju10 mu-da-an-jal2-la-am3
kur cu-bi nu-cub-bu &sa;cu2-uc-gal-ju10 mu-da-an-jal2-la-am3
muc-mah ka 7 saj jic ra-ra dub.gag-ju10 mu-da-an-jal2-la-am3
kur gu2-guru5 dug4-dug4 jiri2 gal jiri2 an-na-ju10 mu-da-an-jal2-la-am3
a-ma-ru me3-a cita2 saj 50-ju10 mu-da-an-jal2-la-am3
mir lu2-ra te-a &jic;pan mar-uru5-ju10 mu-da-an-jal2-la-am3
e2 ki-bal tum4-tum4 &jic;ilar &kuc;gur21ur3-ju10 mu-da-an-jal2-la-am3
a2-tah juruc-a jic-gid2-da-ju10 mu-da-an-jal2-la-am3
ud-gin7 zalag mu-un-e3 kur-ra-cu-ur3-ur3-ju10 mu-da-an-jal2-la-am3
an ki uj3 gen6-ne2 erim2-a2-bi-nu-cub-bu-ju10 mu-da-an-jal2-la-am3
ni2 me-lem4-ma-ni kalam-ma dul-la
a2 zid-da-ju10 gal-bi tum2-ma
kug-sig17 za-gin3-na cu du7-a u6 di-de3 gub jickim-til3-ju10 mu-da-jal2-la-am3
&jic;tukul galam-ma mah gal dirig-ga me3 nir-jal2 gaba-ri nu-tuku
ki cen-cen me-te kicib-la2-ju10 &jic;cita2 saj 50-ju10 mu-da-jal2-la-am3
&jic;tukul &d;gira2-gin7 ki-bal-a ma5-ma5 &jic;mi-tum saj 50-ju10 mu-da-jal2-la-am3
a-a-ju10 me3-ju10 ha-ma-ni-ib2-ku4-ku4-de3
&d;en-lil2 a2 nam-ur-saj-ja2-ju10 a he2-em-tu5-tu5-de3
a2 huc &jic;tukul-ja2 a gub2-ba ha-ma-ni-ib2-be2-de3
jicgal gi-rin-na gu2-en-na si ha-ma-ab-sa2-e-de3
&jic;gigir an-na-ju10 ki-gal-la he2-em-mi-in-gub-bu-de3
ur-saj dab5-ba-ju10 am du7-du7-gin7 saman he2-me-cub
lugal dab5-ba-ju10 ud an-na-gin7 giri17 cu ha-ma-an-jal2
kalag-ga kur gaba nu-gi4-me-en
&d;nin-urta-me-en mu-ju10-ce3 giri17 ki su-ub ha-ma-ak-ne
cu mah saj pirij-ja2 &d;en-lil2-la2 ne3-ni-ce3 tud-da-me-en
ud an-na &jic;rab3 dijir-re-e-ne
an-ne2 a2 gal-la-ni-ce3 pad3-da-me-en
zi-cag4-jal2 &d;inana-me-en
ur-saj nam tar-ra &d;en-ki-da me huc tum2-a-me-en
nam-lugal-ju10 zag an ki-ce3 pa he2-em-ma-ni-ib2-e3
a2-jal2 dijir-re-e-ne-me-en ni2 gal he2--ab-ri
iri ki aj2-ju10 ec3 nibru&ki; an-gin7 gu2 he2-eb2-us2
iri-ju10 iri cec-ju10-ne-ka gu2-gal-bi he2-a
e2-ju10 e2 cec-ju10-ne-ka a-mir zi-bi he2-a
ki-sur-ra uru2-ja2 pu2 a dug3-ga ki-en-gi-ra he2-a
&d;a-nun-na dijir cec-ju10-ne he2-em-ci-gam-e-de3-ec
mucen dal-a-bi uru2-ja2 gud3 he2-em-ma-an-us2
lu2-kar-ra-bi jissu-ju10-ce3 ni2 he2-em-ci-ib-te-en-te-en
e2 &d;en-lil2-la2-ta e3-a-ni
saj-ki zalag-ga ur-saj-e-ne
inim sag9-ga &d;nin-urta-ka-ke4
&d;nin-kar-nun-na-ke4 jic ba-an-tuku-ta
en &d;nin-urta-ra mu-na-gub sizkur2 mu-na-ab-be2
lugal-ju10 iri ki aj2-ja2-zu cag4-zu he2-em-ma-huj
en &d;nin-urta iri ki aj2-ja2-zu cag4-zu he2-em-ma-huj
ec3 nibru&ki; iri ki aj2-ja2-zu cag4-zu he2-em-ma-huj
e2-cu-me-ca4 e2 ki aj2-zu dili ku4-ku4-da-zu-ne
nitalam-zu-ur2 ki-sikil &d;nin-nibru&ki;
cag4-ga dug4-mu-un-na-ab bar-ra dug4-mu-un-na-ab
inim dug3 lugal-la su3-ra2-ce3 dug4-mu-un-na-ab
a nun-e ri-a &d;nin-kar-nun-na-ke4
ud-ba ka sizkur2 ba-ni
cag4 kadra a sed su3-a-ni
nij2 nam-he2-a bi2-in-dug4-ga-ni
me nij2 ud ul-e pa e3 ak-e
e2-cu-me-ca4 pa e3 dib-dib-be2-da-ni
cag4 &d;nin-urta-ke4 ba-sag9
en &d;nin-urta-ke4 igi zid mu-un--bar
e2-cu-me-ca4 e2 ki aj2-ja2-ni dili-ni ku4-ku4-da-ni
nitalam-ni-ir ki-sikil &d;nin-nibru&ki;
cag4-ga mu-un-na-ab-be2 bar-ra mu-un-na-ab-be2
inim dug3 lugal-la su3-ra2-ce3 mu-un-na-ab-be2
ur-saj nam-ur-saj-ja2-ni pa e3 bi2-in-ak-a
&d;nin-urta dumu &d;en-lil2-la2-ke4
nam-mah-a-ni e2 &d;en-lil2-la2-ke4 ki ba-ni-ib-us2
en kur gul-gul gaba-ri nu-tuku-a
me3 mah-bi sumur-bi du7-du7
ur-saj gal a2 x  e3-a
kalag-ga a-ma-ru &d;en-lil2-la2
&d;nin-urta dumu mah e2-kur-ra
nir-jal2 a-a ugu-na za3-mi2-zu dug3-ga-am3
cir3-gid2-da &d;nin-urta-ka
an
kug &d;inana
ur-saj cul &d;utu
ji6 u3-na x
e2-an-na an
&d;inana-ke4 x
an gal
x mu-da-an-x-x-e
e2-an-na an-da ba-ta-ed2-de3
nin an-na-ke4 an gal kar-re-de3 jectug2-ga-ni ba-an-gub
x x &d;inana-ke4 an gal kar-re-de3 jectug2-ga-ni ba-an-gub
an-na-ta an gal kar-re-de3 jectug2-ga-ni ba-an-gub
cul &d;utu an gal kar-re-de3 jectug2-ga-ni ba-an-gub
cec-a-ni ur-saj cul &d;utu kug &d;inana-ke4 gu3 mu-un-na-de2-e
x x inim ga-ra-ab-dug4 inim-ju10-ce3 jectug2-zu
x x x x-la mac-ju10 inim ga-ra-ab-dug4 inim-ju10-ce3 jectug2-zu
cec-a-ni ur-saj cul &d;utu kug &d;inana-ke4 mu-un-na-ni-ib2-gi-gi
nin9-ju10 zi an-na nam-erim2 mu-un-pad3
zi im.cec an du-ru-un a x x-ju10 mu-un-pad3
x x zi &jic;gu-za-ja2 nam-mah-ja2 mu-un-pad3
inim nin9-ju10 ma-ab-be2-a je26-e ha-ba-da-ab-ce-ge
inim kug &d;inana-ke4 ma-ab-be2-a je26-e ha-ba-da-ab-ce-ge
ki-sikil &d;inana-ke4 cec-a-ni ur-saj cul &d;utu mu-un-na-ni-ib2-gi-gi
x nitalam-ju10 ma-a-ra jic ma-an-dug4 ne mu-un-su-ub
al mu-na-an-dug4 x-a-ra nu-mu-na-ze2-ej3
in-da-ze2-ej3 x x an mah-e e2-an-na nu-mu-na-ze2-ej3
an me-en-de3-na ki me-en-de3-na an-da e2-an-na ha-ba-da-kar-(x)
ud  x x mu-un-dab5-ba-ta gu3 i-ra-de2-e jic tuku-ma-ab
x bar tam-ma-ab a2 aj2 za-e igi du8-ma-ab
-dug4 ud im-hul &tum9;u18-lu mu-da-
x x
&sa;cu2-uc-gal
ku-kur
cu-ku6
kug &d;inana  kur9
&jic;ma2-gur8
ec2 mu-un-
&tum9;u18-lu &tum9;u18-lu-bi im-ma-ta-an-zig3
im-hul im-hul-bi im-ma-ta-an-zig3
an su3-ra2
&d;hi-en-hi-sag9
cu-ku6-de3 an
gi cu2-cu2 gi-zi gal
&d;inana
cul &d;utu
&jic;ma2-gur8
an
x
je26-e
jiri3
an
ku lu2
&d;a-dag-bi-ir-e kug &d;inana-ke4 mu-un-na-ni-ib2-gi-gi
nin-ju10 nu-da-
nam-dijir-zu ba-ab-
cu-ku6-de3 &tum9;u18-lu
nin-ju10 &jic;ma2-gur8-x ha-ba-u5-u5
&tum9;u18-lu &tum9;u18-lu-bi ha-ma-ta-an-zig3
im-hul im-hul-bi ha-ma-ta-an-zig3
&jic;ma2-gur8 &jic;ma2 tur x x gi ambar-a ba-an-su
&sa;cu2-uc-gal-la-ta x x x he2-en-da-an-te
ku-kur-ta a-ab zig3-x e3-ta
a nam-mi-ib2-ra x hul ba-ak-e
kug &d;inana-ke4 cu-ku6-de3 inim mu-na-ni-ib-gi4-gi4
ud-da e2-an-na x  za-e mu-ni-in-pad3
ki-bi je26-e  u6 ba-ni-in-e-a
a-ra2 sig-ge  ru mu-e-ni-dug4
&d;a-dag-bi-ir-e kug &d;inana-ke4 inim mu-na-ni-ib-gi4-gi4
gi cu2-cu2 gi-zi gal  he2-en-da-an-ru
e2-an-na an-ta ed2-da -ra-pad3-de3
&d;a-dag-bi-ir  x  x &d;en-lil2-la2
gi cu2-cu2 gi-zi gal x x x mu-un-da-an-ru
e2-an-na an-ta ed2-da-bi u6 mu-ni-in-dug4
&d;cul-a2-zid-da unud(unu3) an-na-ke4 samanx(ec2.su3.ud.nun.ec2.tu) cu ba-ni-in-dab5
x x x utah-he-ta a-ba-da-an-e3 u2-dug4-ba sa2 nam-me
sa  x an nam-me ki-car2-ra ba-an-sud-e
&id2;u2-la-a a nir a-ba-naj-a-ta
&d;inana-ke4 jiri2 im-ma-da-an-gu4-ud kun-bi im-ma-da-kud
ur-mah-gin7 gu3 mir-a ba-ni-in-ra za-pa-aj2 mu-da-an-sed4-e
ka ba im-da-an-cub () x im-mi-in-ge-en
za-pa-aj2 x x-a-ni jic bi2-in-tuku-a-ta
x x-ta ba-ni-de2 im agarin3
cub-be2 ba-da-an-nu2
nin gal an-na-ke4 inim-bi an-ra cu-a ba-an-gi
an-ne2 inim-bi jic ba-an-tuku-a-ta
x x-a hac2-bi-ni bi2-in-ra u3-u8 dug4-ge bi2-in-si
dumu-ju10 a-na-am3 bi2-in-ak je26-e bi2-in-dirig-ga
&d;inana a-na-am3 bi2-in-ak je26-e bi2-in-dirig-ga
i3-ne-ec2-ta ud-da cid-bi ba-da-tur ud ji6-bi-a ba-da-bur2
ud-da-ta en-nu-uj3-bi 3-am3 ud ji6-bi-a ba-an-da-sa2
i3-ne-ec2 &d;utu e3-a ne3 he2-en-na-nam
dijir nam-lu2-ulu3 mu-un-dim2-ma dam dam bar gid2-de3 nam-mu-da-ab-be2
an-ne2 kug &d;inana-ke4 igi bi2-in-du8-am3
ni2 bur2 ne-en-nam ni2 bur2 ne-en-nam ka-bi nu-du3-a-ba
an-ne2 &d;inana-ke4 ni2 bur2 ne-en-nam ni2 bur2 ne-en-nam ka-bi nu-du3-a-ba
lu2 dumu-ju10 ba-su nu-mu-e-dug4-ga e2-an-na-kam im-da-an-kar-re-en
&d;inana-ke4 ba-su nu-mu-e-dug4-ga e2-an-na-kam im-da-an-kar-re-en
e2-an-na an-gin7 he2-ge-en zag saga11 nam-ba-an-tuku la-la-bi nam-mi-ni-gi4
gu2-kij2 kalam-ma mu-bi he2-pad3-de3 gaba-ri na-an-tuku-tuku
nam-lu2-ulu3 uj3 car2-ra-ba jiri3-ni-ce3 he2-en-na-ab-sig10-ge
e-ne-ec2 &d;utu ud ne-en-a ur5 he2-en-na-nam-ma-am3
e2-an-na an-da im-da-an-kar x-ta im-mi-in-ge-en
ud-da &d;inana-ke4 e2-an-na e2 ki nin-am3 im-me
in-nin-e ki u3-ma gub-bu-ba cu sa2 dug4-ga-am3
&d;inana-ke4 ki u3-ma gub-bu-ba cu sa2 dug4-ga-am3
e2-an-na an-da im-da-kar-re-en ki dug3-ga im-me
&d;nun-gal-e-ne dirig-ba
ki-sikil &d;inana za3-mi2-zu mah-am3
dijir gal-gal-e-ne x-zu mah en ()
x cu -du7
x x  a-a x
x x x  x ka
tug2-zu tug2 gal-la-am3  ba na  &d;en-lil2 ca-mu-x
du10-ub an lugal-la-kam buluj3-ja2-me-en
dijir gal-gal-e-ne ca-ba-mah a2  x
munus mu-ni ni2 il2-il2 &d;gu-la -in-cu2 kur-kur-ra ba-du-a-me-en
nin sag9-ga-na huc-bi gal-bi  nam-dijir gal mah-a saj il2
&d;nin-isin2si-na nam-nin kalam-ma-kam a-a-zu bi2-in-gub-be2-en
u6 di-zu-ce3 ni2 nu-kur2-ru na-
kug &d;nin-isin2si-na nin &d;gu-la
&d;nin-isin2si-na e2-gal-mah an-ne2 ki us2-sa
&d;ic-bi-er3-ra ki aj2 cag4-za-ra za-e hul2-hul2-mu-di-ni-ib
nun gal &d;en-ki  an ki ne  mi2 mu-ri2-in-dug4
e2-gi4-a &d;am-an-ki nam zid-de3-ec tar-re
sumun2 gal ulutim2-bi dirig-ga nij2-ul-e-ec rib-ba
nitalam-zu en gal &d;nu-dim2-mud zag kalam-ma cu du7
en igi-jal2-la an lugal cum2-mu ad gi4-gi4 gal-zu
en gal-an-zu dug4-ga-ni saj-ba du kug-zu nij2-nam-ma-kam
mas-su mah cag4 &d;en-lil2-la2-ka sig10-ge5 me-bi sag2 nu-di
jectug2 dajal mu dug3-ga sa4-a ec-bar-e cum2-x
u3-tud-da zu x  cag4 x
an lugal
u3-sumun2 zid
zi nam-til3
lu2-ulu3-bi
ne-saj jar-ra
ur5 sag9-ge cag4
nam-til3 zi sud
e2 kac de2-a a  i3 &jic;erin-na
&dug;cakir3
nun gal &d;en-ki  x
e2
abzu me-bi x
x sag9-ga lu2
saj il2 nam-nin-a za3-mi2-zu x
eridug&ki; kur he2-jal2-la-zu dam-bi nu-til-e
dijir gal-gal-e-ne u3-tud-bi he2-a dijir-bi he2-em
cir3-cag4-hul2-la &d;dam-gal-nun-na-kam
me mah an
&d;cu-i3-li2-cu nam x  ud ha-ba-ni-x-su3-ud
u18-ru12-bi-im
a-da-ab &d;
ec3 nibru&ki; ec3 abzu-a ab-dirig e2-kur za-gin3-am3
nun-zu nun-a ab-dirig kur gal a-a &d;en-lil2
nin gal-zu munus zid ama &d;nin-lil2 nam-nin-e dib-ba-am3
saj en3 tar-zu nam-cul-la dirig ur-saj &d;nin-urta
sukkal-mah zabar zid-za tum2-ma a2 ki-nu2-zu dug3-dug3
saj kece2 me zid-za en-nu kar2-kar2-dam
sipad me zid-za en-nu kar2-kar2-bi-im
u2-a-zu a ru-a kur gal-la u3-tud-da &d;nin-lil2-la2
&d;ic-me-&d;da-gan a ru-a kur gal-la u3-tud-da &d;nin-lil2-la2
uj3 car2-car2-ra-ba-na mu mah jiri3-za sig10-ga-am3
nibru&ki; za3-mi2-zu nij2 ka-ge du7-am3 ka-ga14 he2-en-jal2
dug4-ga zid-zu-ce3 dijir &d;a-nun-na he2-em-ma-sug2-sug2-ge-ec
ec3 nibru&ki; iri ul me hal-ha za3-mi2-zu dug3-ga-am3
ezen gal-gal mi2 dug4-ga nibru&ki;
nam-mah &d;en-lil2 &d;nin-lil2-la2
ki dijir gal-gal-e-ne -la-e-ec-am3
sa-gid2-da-am3
an-am3 en tug2 di im x x x
x x-ra jectug2 dajal cu du7
x nibru&ki; til3 iri jiri3 bar nu-tuku
tum9 dug3-ga iri&ki;-na ad-da ma-da unug&ki;-ga
di-kud cag4 di-da-ka bar ud me
x ni2-tuku ni2 te an &d;inana-ke4
u2-a e2-an-na inim sag9-ga-bi x ul ti
x kalag-ga cag4-ge de6-a &d;inana-ke4
an kalam-ma cu-kin dab5-be2
x saj zig3 en &d;inana-ke4
gal-zu nij2-nam-ma-kam
jal2 cag4 dab5-ba du7-a
x ki gi du-a la si-si
bal-bal-e huc-a
igi il2 hi-li du8-du8
saj-kal erin2-na-me-en
&d;na-na-a  x cag4 ama nij2-nam-ma
x jal2-la ul-ce3 jal2
nam gal an x x di
x x x x x x x x un-gal-e x
x x x di im
e2-me-ur4-ur4 ha-lam-ma ki-be2-ec gi4-a
-an-cub-ba du3-du3
x x ud ul-ta nu-du3-a mu-un-dim2-ma
x x x jic-hur-ru gen6-me-en
x x x-ba kalam-ma mah dib2-ba
x x sag9-ge-ba u3-gul zid ja2-ja2-me-en
x x cita saj us2-a nidba ku5-ru-me-en
e2-an-na e2-me-ur4-ur4 alan gi16 sug2-ga
x lu2 nam-ma-ni sag2 nu-di
x x nam gal su13-ra2-ce3 mu-e-tar
x x-e nin dijir gal zag gub
x x jar-ra-na nam-til3 nijin-a
x x an cag4 hul2 ud sud4-sud4
bi2-in-dug4 an ki-a ig e2-an-na-ka
nin emeda(um.me)-a &d;na-na-a bad3 gal ba-gub-bu
zi numun hi-li jic-cub-zu-ce3 mu-e-jar
&d;en-lil2-ce3 mah-bi-ce3 jal2-me-en
dumu nibru&ki; saj geme2 arad nij2 ud gu-ul-la-am3
cag4 unug&ki;-ga a2-dam-bi mu nam-en tum2-u3-ne
mu-e-du8-du8 nibru&ki;-ce3 cu bar
cag4-ga-ni er2 im-si edin-ce3 ba-ra-e3
juruc cag4-ga-ni er2 im-si edin-ce3 ba-ra-e3
&d;dumu-zid cag4-ga-ni er2 im-si edin-ce3 ba-ra-e3
jidru nam-sipad-da gu2-na mu-un-di-la2 i-lu mu-un-du-du
i-lu jar-u3 i-lu jar-u3 edin i-lu jar-u3
edin i-lu jar-u3 ambar inim jar-u3
al-lub id2-da girid2 i-lu jar-u3
bi2-za-za id2-da inim jar-u3 ama-ju10 inim he2-em-me
ama-ju10 &d;dur7-tur-ju10 inim he2-em-me
ama-ju10 nij2 5-am3 inim he2-em-me
ama-ju10 nij2 10-am3 inim he2-em-me
ud-da ud ug5-ge-ju10 nu-un-zu
edin ama ugu-ju10 inim mu-e-de3-zu-un
nin9 ban3-da-ju10-gin7 er2-ju10 he2-ce8-ce8
ud ul-e ba-nu2 ud ul-e ba-nu2 sipad ud ul-e ba-nu2
sipad ud ul-e ba-nu2-gin7 ma-mu2-de3 ba-nu2
i-im-zig3 ma-mu2-da i-im-bu-lu-uh2 u3-sa2-ga-am3
igi-ni cu bi2-in-kij2 nij2-me-jar sug4-ga-am3
tum2-mu-un-ze2-en tum2-mu-un-ze2-en nin9-ju10 tum2-mu-un-ze2-en
&d;jectin-an-na-ju10 tum2-mu-un-ze2-en nin9-ju10 tum2-mu-un-ze2-en
dub-sar im zu-ju10 tum2-mu-un-ze2-en nin9-ju10 tum2-mu-un-ze2-en
nar en3-du zu-ju10 tum2-mu-un-ze2-en nin9-ju10 tum2-mu-un-ze2-en
lu2-ban3-da cag4 inim-ma zu-ju10 tum2-mu-un-ze2-en nin9-ju10 tum2-mu-un-ze2-en
um-ma cag4 ma-mu2-da zu-ju10 tum2-mu-un-ze2-en nin9-ju10 tum2-mu-un-ze2-en
ma-mu2 ga-mu-un-na-bur2
ma-mu2-da nin9-ju10 ma-mu2-da cag4 ma-mu2-da-ja2
&u2;numun2 ma-ra-zi-zi &u2;numun2 ma-ra-mu2-mu2
gi dili du3-e saj ma-ra-an-sag3-ge
gi dili-dili du3-e dili ma-ra-an-ba9-re6
&jic;tir-ra jic an-gin7 ni2-bi ma-ra-an-zig3-ga
ne-mur ki-izi kug-ja2 a mu-da-an-de2
&dug;cakir3 kug-ja2 tun3-bi ba-ra-an-ba9-re6
&jic;an-za-am kug-ju10 &jic;gag-ta la2-a &jic;gag-ta ba-ra-an-si-ig
&jic;ma-nu-ju10 u2-gu mu-da-an-de2
&d;nin-ninna2&mucen;-ta-e ja2 udu-ka sila4 cu ba-ni-ib-ti
sur2-du3&mucen;-e gi dub-ba-na-ka buru5&mucen; cu ba-ni-ib-ti
mac2-ud5-da-ju10 sun4 za-gin3-bi sahar-ra ma-ra-an-gid2-e
udu-utua2-ju10 a2 gur-gur-ra-bi ki ma-ra-ab-hur-hur-re
&dug;cakir3 i3-dur2-dur2 ga nu-un-de2
an-za-am i3-dur2-dur2 &d;dumu-zid nu-til3 amac lil2-la2-am3 al-du3
&d;jectin-an-na-ke4 &d;dumu-zid mu-un-na-ni-ib-gi4-gi4
cec-ju10 ma-mu2-zu nu-sag9-sag9 nam-ma-an-bur2-e
&d;dumu-zid ma-mu2-zu nu-sag9-sag9 nam-ma-an-bur2-e
&u2;numun2 ma-ra-an-zi-zi &u2;numun2 ma-ra-an-mu2-mu2
sa-gaz cubtum6-ta ma-ra-an-zig3-ga
gi dili du3-e saj ma-ra-an-sag3-ge
ama ugu-zu saj ma-ra-an-sag3-ge
gi dili-dili du3-e dili ma-ra-an-ba9-re6
je26-e u3 za-e dili ma-ra-an-bad-ba9-re6
&jic;tir-ra jic an ni2-bi ma-ra-an-zi-zi
lu2 hul-jal2-e i-zi-a im-mu-e-ni-dab5-be2
ne-mur kug-zu a mu-da-an-de2
amac e2 sig9-ga ba-e-de3-ja2-ja2
&dug;cakir3 kug-zu tun3-bi ma-ra-an-ba9-re6
lu2 hul-jal2-e cu-na ba-e-ni-in-ku4-ku4
an-za-am kug &jic;gag-ta la2-a &jic;gag-ta ba-ra-an-si-ig
du10-ub ama ugu-za-ta ba-ra-cub-bu-de3
&jic;ma-nu-zu u2-gu mu-un-da-an-de2
gal5-la2-e izi nij2 ne3 bi2-ra-ra-am3
&d;nin-ninna2&mucen;-ta-e ja2 udu-ka sila4 cu ba-ni-ib-ti
lu2 hul-jal2-e te-zu ma-ra-an-sag3-ge lu2 hul-jal2-e ja2 udu am3-mu-e-re-cub
sur2-du3&mucen;-e gi dub-ba-an-ka buru5 cu ba-ni-ib-ti
gal5-la2 gal-e ja2 udu-ta gal5-la2-e amac tur3-ta am3-mu-e-re-ed3-ed3 am3-ma-ra-e3
&dug;cakir3 i3-dur2-dur2 ga nu-un-de2 an-za-am i3-dur2-dur2 &d;dumu-zid nu-un-til3 amac lil2-la2 am3-du3
cu-zu cu-du3-a ba-e-dab5 a2-zu a2-la2-e ba-e-la2
mac2-ud5-da-zu sun4 za-gin3-bi sahar-ra ma-ra-an-gid2-e
siki-ju10 mar-uru5-gin7 an-na ma-ra-ni10-ni10-e
udu-utua2-zu a2 gur-gur-ra-bi ki ma-ra-ab-hur-hur-re
cu-si-ju10 &jic;bulug tackarin-gin7 te ma-ra-ab-hur-hur-re
inim-bi ka-ga14-na um-ma-da-ja2-ja2
nin9 du6-da ed3-bi2 nin9 du6-da ed3-bi2
nin9 du6-da ed3-da-zu-ne
du6-da lu2-ulu3-gin7 nam-ed3-da-nam
cag4-za siki-zu bar-za u3-mu-ni-hur
tug2-za hac4-za u3-mu-ni-hur
nin9 du6-da ed3-bi2
nin9 du6-da ed3-da-zu-ne
du6-da igi il2-la-ab
am3-ma-an-gig lipic bal nam-lu2-ulu3-ke4-ne
&jic;ma2-gur8 id2-da am3 x
jic cu-ka cu am3-mi-in-du8
jic gu2-ka ba-an-pad3 bur2-bur2-bi lu2 nu-zu
ama-&d;jectin-an-na-ke4 du6-da ba-an-ed3 igi ba-an-il2 x
&d;jectin-an-na-ke4 gu2 um-ma-da-gid2
ma-la-ga-ni &d;jectin-du3-du3-e ad
gu2 kece2-da gal-gal mu-un-ci-re7-ec  mu-un-ci-re7-ec
ad jar-ra ma-la-ju10 mu-ci-re7re-ec
gu2 kece2-da je26-e mu-ni-in-pad3-de3
cec-ju10 gal5-la2-zu im-ci-re7-ec saj u2-a cub-u3
&d;dumu-zid gal5-la2-zu im-ci-re7-ec saj u2-a cub-u3
nin9-ju10 saj u2-a ga-an-cub ki-ju10 na-ab-pad3-de3
saj u2 di4-di4-la2 ga-an-cub ki-ju10 na-ab-pad3-de3
saj u2 gal-gal-la ga-an-cub ki-ju10 na-ab-pad3-de3
eg2 a-ra-li-ka ga-an-cub ki-ju10 na-ab-pad3-de3
ud ki-zu ab-pad3-de3-en-na-a ur-zu hu-mu-gu7-e
ur gig2 ur nam-sipad-da-zu
ur gir15 ur nam-en-na-zu ur-zu hu-mu-gu7-e
jectug2 mu-un-de5-ge x x na-ba gu5-li-zu de5-ga
a cec-ju10 gu5-li dub3-sa
x x-gin7 na-an-tuku-nam
x x x x mi-ni-in-kij2-kij2-a-ta
x-bi-a inim x x u3-mu-ra-ab-dug4
gu5-li-ju10 saj u2-a ga-an-cub ki-ju10 na-ab-pad3-de3
saj u2 di4-di4-la2 ga-an-cub ki-ju10 na-ab-pad3-de3
saj u2 gal-gal-la ga-an-cub ki-ju10 na-ab-pad3-de3
eg2 a-ra-li ga-an-cub ki-ju10 na-ab-pad3-de3
ud ki-zu ab-pad3-de3-en-na-a ur-zu hu-mu-gu7-e-en
ur gig2 ur nam-sipad-da-zu
ur gir15 ur nam-en-na-zu ur-zu hu-mu-gu7-en
lugal-ra lu2 mu-ci-re7-ec-am3 lu2 hi-hi-a-me-ec
u2 nu-zu-me-ec a nu-zu-me-ec
zid2 dub-dub-ba nu-gu7-me-ec
a bal-bal-a nu-na8-na8-me-ec
kadra nij2 dug3-ga cu nu-gid2-i-me-ec
ur2 dam nij2 dug3-ge-ec2 nu-sig9-ge-me-ec
dumu nij2 ku7-ku7-da ne nu-su-ub-ba-me-ec
cum2&sar; nij2 sis-am3 zu2 nu-gub-bu-me-ec
lu2 ku6 nu-gu7-me-ec lu2 ga-rac&sar; nu-gu7-me-ec
lugal-ra dumu adab&ki;-a 2-am3 mu-un-ci-re7re-ec
&jic;kici16 a cu-ru-ug-ga &jic;dala2 a hab2-ba
cu-ni &jic;bancur-ra eme-ni e2-gal-la
lugal-ra dumu akcak&ki; 2-am3 mu-un-ci-re7re-ec
x nim-ah.me-da gu2-ba la2-a
lugal-ra dumu unug&ki;-ga 2-am3 mu-un-ci-re7re-ec
&jic;tukul saj kud-a ur2-ra la2-a
lugal-ra dumu urim2&ki;-ma 2-am3 mu-un-ci-re7re-ec
tug2 cen-na dan3-na kar-ra jal2-la
lugal-ra dumu nibru&ki; 2-am3 mu-un-ci-re7re-ec
lu2 lu2-ra im2-ma-ni-ib amac &e2;tur3-ce3 mu-un-ci-re7re-ec
&d;jectin-an-na-ke4 amac tur3-ce3 mu-ni-in-dab5-be2-ne
id2 a-ba mu-un-na-ba-e-ne cu nu-um-ma-gid2-de3
a-cag4 ce-ba mu-un-na-ba-e-ne cu nu-um-ma-gid2-de3
gal5-la2 tur-re gal5-la2 gu-la-ra gu3 mu-un-na-de2-e
gal5-la2 kug-zu gal5-la2 til3-la
gal5-la2 gal-bi murub4-bi til3-la
kug-zu x ba-an-da-ha-lam-ma-gin7
x x x-ce3 ba-an-gib-ba-gin7
nin9 ki cec am3-mu-un-pad3-de3-a
ud ul-la2-ta a-ba-a igi mi-ni-in-du8-a
ja2-nam-ma-an-ze2-en gu5-li-ni-ir ga-an-ci-re7-en-de3-en
ud ne gu5-li-ni-ir
id2 a-ba mu-un-na-ba-e-ne cu am3-ma-gid2-de3-en
a-cag4 ce-ba mu-un-na-ba-e-ne cu am3-ma-gid2-de3
gu5-li-ju10 saj u2-a he2-en-cub ki-ni ba-ra-zu
&d;dumu-zid-de3 saj u2-a he2-en-cub ki-ni ba-ra-zu
&d;dumu-zid-de3 saj u2-a mu-ni-in-kij2-kij2-ne nu-mu-un-pad3-de3
saj u2 di4-di4-la2 he2-en-cub ki-ni ba-ra-zu
&d;dumu-zid-de3 saj u2 di4-di4-la2 mu-ni-in-kij2-kij2-ne nu-mu-un-pad3-de3
saj u2 gal-gal-la he2-en-cub ki-ni ba-ra-zu
&d;dumu-zid-de3 saj u2 gal-gal-la mu-ni-in-kij2-kij2-ne nu-mu-un-pad3-de3
eg2 a-ra-li-ka he2-en-cub ki-ni ba-ra-zu
&d;dumu-zid-de3 eg2 a-ra-li-ka mu-ni-in-dab5-be2-ne
&d;dumu-zid-de3 er2 im-ma-an-pad3 cex(sig7)-cex(sig7) i3-ja2-ja2
iri-a nin9-ju10 mu-un-til3-le-en gu5-li-ju10 mu-un-ug5-ge-en
dumu nin9-e sila-a he2-en-gub lu2 ne he2-su-ub-be2
dumu gu5-li sila-a he2-en-gub lu2 ne na-an-su-ub-be2
lu2 ba-an-nijin2-nijin2-ne-ec a-nijin2 ba-ni-in-du8-uc
gu mu-un-na-sur-ru-ne sa mu-un-na-kece2-da-ne
gu zi-ip-pa-tum mu-un-na-sur-ru-ne
&jic;ma-nu mu-un-na-hur-ru-ne
lu2 igi-na-ke4 nij2 mu-un-ra-ra
lu2 murgu-na-ke4 1 kuc3-gin7 mu-un-bur2-re
cu-ni cu-du3-a ba-e-dab5-be2
a2-ni a2-la2-a ba-e-la2-e
juruc-e &d;utu-ra an-ce3 cu-ni ba-ni-in-zig3
&d;utu murum5-ju10-me-en je26-e mussa-zu-me-en
e2-an-na-ce3 u2 gur3-ru-me-en
unug&ki;-ce3 nij2-mussa ak-a-me-en
nundum kug-ge ne su-ub-ba-me-en
dub3 kug-ga dub3 &d;inana-ka e-ne di dug4-ga-me-en
cu-ju10 cu mac-da3 u3-mu-e-ni-sig10
jiri3-ju10 jiri3 mac-da3 u3-mu-e-ni-sig10
gal5-la2-gal5-la2-ju10 ga-ba-da-an-ze2-er
ku-&jic;bir5-re-ec-dil-da-re-ec zi-ju10 ga-ba-ci-de6
&d;utu er2-na kadra-gin7 cu ba-ci-in-ti
lu2 arhuc-a-gin7 arhuc ba-ni-in-ak
cu-ni cu mac-da3 u3-mu-ni-in-sig10
jiri3-ni jiri3 mac-da3 u3-mu-ni-in-sig10
gal5-la2-gal5-la2-e-ne ba-da-an-ze2-er
ku-&jic;bir5-re-ec-dil-da-re-ec zi-ni ba-ci-in-de6
gal5-la2-ne-ne mu-ni-in-kij2-kij2-ne nu-mu-un-pad3-de3
ja2-nam-ma-an-ze2-en ku-&jic;bir5-re-ec ga-an-ci-re7re-de3-en
x x sa-par3-gin7
&d;dumu-zid ku-&jic;bir5-re-ec mu-ni-in-dab5-be2-ne
lu2 ba-an-nijin2-nijin2-ne-ec a-nijin2 ba-ni-in-du8-uc
gu mu-un-na-sur-ru-ne sa mu-un-na-kece2-da-ne mu-un-na-kece2-re-ne
gu zi-ip-pa-tum mu-un-na-sur-ru-ne
&jic;ma-nu mu-un-na-hur-ru-ne
lu2 igi-na-ke4 nij2 mu-un-ra-ra
lu2 murgu-na-ke4 1 kuc3-gin7 mu-un-bur2-re
cu-ni cu-du3-a ba-e-dab5-be2
a2-ni a2-la2-a ba-e-la2-e
juruc-e &d;utu-ra an-ce3 cu-ni ba-ni-in-zig3
&d;utu murum5-ju10-me-en je26-e mussa-zu-me-en
e2-an-na-ce3 u2 gur3-ru-me-en
unug&ki;-ce3 nij2-mussa ak-a-me-en
nundum kug-ge ne su-ub-ba-me-en
dub3 kug-ge dub3 &d;inana-ke4 e-ne di dug4-ga-me-en
cu-ju10 cu mac-da3 muc-a u3-mu-e-ni-sig10
jiri3-ju10 jiri3 mac-da3 muc-a u3-mu-e-ni-sig10
e2 um-ma &d;be-li-li zi-ju10 ga-ba-ci-in-de6
&d;utu er2-na cu ba-ci-in-ti
cu-ni cu mac-da3 muc-a u3-mu-ni-in-sig10
jiri3-ni jiri3 mac-da3 muc-a u3-mu-ni-in-sig10
gal5-la2-gal5-la2-e-ne im-ma-da-an-ze2-er
e2 um-ma &d;be-li-li zi-ni ba-ci-in-de6
e2 um-ma &d;be-li-li-ce3 ba-an-na-te
um-ma lu2 nu-me-en dam dijir-ra-me-en
a ub-ta-an-bal-bal a tukum-bi ga-naj
zid2 ub-ta-an-dub-dub zid2 tukum-bi ga-gu7
a ub-ta-an-bal zid2 ub-ta-an-dub cag4-bi-a ba-an-tuc
um-ma e2-ta ba-ra-e3
um-ma e2-ta ed2-da-ni
gal5-la2-e-ne igi ba-ni-in-du8-uc-am3
tukum-bi ud-da um-ma ki &d;dumu-zid til3-la nu-ub-zu
igi ni2 te-a na-bar-bar-re
gu3 ni2 te-a na-de2-de2-e
ja2-nam-ma-an-ze2-en e2 um-ma &d;be-li-li-ce3 ga-an-ci-re7-de3-en
&d;dumu-zid-de3 e2 um-ma &d;be-li-li-ce3 mu-un-dab5-be2-ne
lu2 ba-an-nijin2-nijin2-ne-ec a-nijin2 ba-ni-in-du8-uc
gu mu-na-ab-sur-ru-ne sa mu-un-na-kece2-da-ne
gu zi-ip-pa-tum mu-un-na-sur-ru-ne
&jic;ma-nu mu-na-an-hur-ru-ne
lu2 igi-na-ke4 nij2 mu-un-ra-ra
lu2 murgu-na-ke4 1 kuc3-gin7 mu-un-bur2-re
cu-ni cu-du3-a ba-e-dab5-be2
a2-ni a2-la2-a ba-e-la2-e
juruc-e &d;utu-ra an-ce3 cu-ni ba-ni-in-zig3
&d;utu murum5-ju10-me-en je26-e mussa-zu-me-en
e2-an-na-ce3 u2 gur3-ru-me-en
unug&ki;-ce3 nij2-mussa(mi2-us2-sa2) ak-me-en
nundum kug-ge ne su-ub-ba-me-en
dub3 kug-ge dub3 &d;inana-ke4 e-ne di dug4-ga-me-en
cu-ni cu mac-da3 u3-mu-ni-in-sig10
jiri3-ni jiri3 mac-da3 u3-mu-ni-in-sig10
amac kug amac nin9-ja2-ce3 zi-ju10 ga-ba-ci-in-de6
&d;utu er2-na cu ba-ci-ni-in-ti
cu-ni cu mac-da3 muc-a u3-mu-ni-in-sig10
jiri3-ni jiri3 mac-da3 muc-a u3-mu-ni-in-sig10
amac kug amac nin9-na-ce3 zi-ni ba-ci-in-tum3
amac kug amac nin9-na-ce3 ba-an-na-te
&d;jectin-an-na-ke4 gu3 an-ce3 ba-te gu3 ki-ce3 ba-te
gu3 cu nijin2-bi an-ur2-ra tug2-gin7 i-im-dul gada-gin7 i-im-bur2
igi mu-un-na-hur giri17 mu-un-na-hur
jectug2 ki u6 di mu-un-na-hur
ki lu2-da nu-di hac4-gal mu-un-na-hur
cec-ju10 sila-a ga--nijin2-nijin2 je26-e
tukum-bi &d;jectin-an-na-ke4 ki &d;dumu-zid til3-la nu-ub-zu
igi ni2 te-a na-bar-bar-re-en
gu3 ni2 te-a na-de2-de2-e
ja2-nam-ma-an-ze2-en amac tur3-ce3 ga-ba-ci-jen
gal5-la2 1 amac tur3-ce3 kur9-ra-ni
&jic;gag-ga-ra izi ba-ni-in-ra
jic ni x gu3 ba-ni-ra
2-kam-ma amac tur3-ce3 kur9-ra-ni
&jic;ma-nu izi ba-ni-ra
3-kam-ma amac tur3-ce3 kur9-ra-ni
&dug;cakir3 kug-ga-a tun3-bi ba-ra-ba9-re6
4-kam-ma amac tur3-ce3 kur9-ra-ni
an-za-am &jic;gag-ta la2-a &jic;gag-ta ba-ra-ab-si-ig
5-kam-ma amac tur3 kur9-ra-ni
&dug;cakir3 i3-dur2-dur2 ga nu-un-de2
ki-izi kug-ja2 a mu-da-an-de2
5-kam-ma amac tur3-ce3 kur9-ra-ni
an-za-am kug &jic;gag-ta la2-ju10 &jic;gag-ta ba-ra-ab-si-ig
6-kam-ma amac tur3-ce3 kur9-ra-ni
&dug;cakir3 i3-dur2-dur2 ga nu-un-de2
7-kam-ma amac tur3-ce3 kur9-ra-ni
an-za-am i3-dur2-dur2 &d;dumu-zid nu-un-til3 amac lil2-la2 al-du3
&d;dumu-zid ug5-ga cir3-kal-kal-am3
in-nin9 zag dib &d;a-nun-na-ke4-ne me kilib3-ba ur4-ur4
igi-zu nir-jal2 an ki-bi-da kur-kur-ra igi jal2
&d;inana pirij an-na mul-mul-lu me-zu galam-galam-ma
jarza-zu nij2 nu-kur2-ru-dam jic-hur-zu dugud-da
bar-sud-am3
dim2-ma-zu abzu su3-ra2-am3 igi bar-re nu-um-zu
a-ra2 ak-a-zu nij2 gal-gal-am3 dijir nu-me-da-sa2
me-zu ud silim-ma-bi ba-e-de6 nij2-nam la-ba-e-da-cub
nam-lugal zu2 kece2-me nij2-nam-ma cu-zu la-ba-ra-e3
an lugal-da zag mu-un-de3-ca4 nam mu-un-di-ni-ib-tar-re
&d;en-lil2-gin7 ka-ta e3-a-zu ki-bi-ce3 al-ja2-ja2
&d;inana mah-di an ki-a gaba-ri nu-tuku-me-en
lugal ki aj2 dijir-re-e-ne a-la mu-un-ci-ak-e
&d;ur-&d;nin-urta cul igi il2-la-zu me-te-zu-uc en-e
&d;nin-tur5-re hi-li mu-un-ci-in-tu-ud-de3-en u6 di-zu-ce3 ma-ra-an-gub
jic-cub-ba-ni sag9-ge mu-un-ge-en igi-za im-mi-in-x
ur3-ra ga cu-nir-e he2-du7-a nam-nun-ce3 mu-un-il2
ir-sim dug3-ga ku7-ku7-da-ke4 cag4 kug-zu he2-em-tum3
jic-nu2 gi4-rin hi-li si-a-za gu2 hu-mu-un-di-x-re
cul jic tuku nun za-a-ce3 jal2-la me ul-zu-uc ha-ba-gub
&d;ur-&d;nin-urta-ke4 uj3 car2-re us2 zid he2-bi2-ib-dab5-be2
sa-gid2-da-am3
&d;inana &d;ur-&d;nin-urta-ke4 ud ul da-ri2-ce3 muc3 la-ba-da-tum2-mu
jic-gi4-jal2-bi-im
&d;inana nin an ki dajal-la u18-ru ki ud-ta
x  x-ma saj mu2-mu2-mu2 ji6 u3-na kar2-kar2
kur idim-ta e3-a an urac-a dajal bur2
-da tec2-bi-im ama-na hi-li-bi-im
he2-mi-ni-in-mah-en ur-&d;nin-urta-ke4
saj hu-mu-ni-in-il2 am gal-bi he2-a
gam-gam-mu-na-ab cu he2-em-ri-ri-e
a zid-da-ta ri-a-na cu mah-a-ni si-bi2-ib
uj3 u2-sal-la hu-mu-un-de3-nu2 na-gada-bi he2-a
&d;ur-&d;nin-urta-ke4 uj3 car2-re us2 zid he2-bi2-ib-dab5-be2
sa-jar-ra-am3
&d;inana ur2 kug nij2 dug3-za &d;ur-&d;nin-urta-ke4 nam-til3-la ud ha-ba-ni-ib-su3-ud-de3
jic-gi4-jal2-bi-im
nin me gal-gal-la nam-nir-ra cu du7
&d;inana nin me gal-gal-la nam-nir-ra cu du7
&d;ur-&d;nin-urta-ra he2-jal2 zi su3-ud-jal2 saj-e-ec mu-ni-rig7
u18-ru12-bi-im
a-dab2 &d;inana-kam
im x
x x x-ga im x
x x ha-za buru3 a-cag4-ga jal2-la-ju10
u2-ju10 &jic;dehi3-ju10 udu-ju10 ha-ma-gu7-e
x x x e2-a sig9-ga-ju10
u2-ju10 ce la2-a-ju10 udu-ju10 ha-ma-gu7-e
zi kalam-ma a-cag4-ga jal2-la-ju10
u2-ju10 icin-na-ju10 udu-ju10 ha-ma-gu7-e
nu-siki il2-il2-ju10 nu-mu-un-su da-ri-ju10
u2-ju10 &u2;cakir3-ra-ju10 udu-ju10 ha-ma-gu7-e
dub kece2-da a-cag4-ga jal2-la-ju10
u2-ju10 ukuc2-ti-ki-il-ju10 udu-ju10 ha-ma-gu7-e
sumun2 kac-a lal3 dab5-ba-ju10
u2-ju10 &gi;en3-bar-ju10 udu-ju10 ha-ma-gu7-e
amar gud-da-bi-da di-a-ju10
u2-ju10 &gi;ub-zal-ju10 udu-ju10 ha-ma-gu7-e
&jic;kiri6 &jic;hachur-a ul gur3-ru-ju10
u2-ju10 gi-zi-ju10 udu-ju10 ha-ma-gu7-e
cim a-cag4-ga lal3 ta-hab2-ba-ju10
u2-ju10 &u2;munzer-ju10 udu-ju10 ha-ma-gu7-e
&kuc;ummud dag-si la2 x x-ju10
u2-ju10 &u2;harub-ba-ju10 udu-ju10 ha-ma-gu7-e
u2 &tug2;bar-dul5-gin7 barag2-barag2-ga-ju10
u2-ju10 &u2;sas(ki.kal)-ju10 udu-ju10 ha-ma-gu7-e
ud tud-da-ta ki-en-gi he2-jal2-la-ju10
u2-ju10 teme&sar;-ju10 udu-ju10 ha-ma-gu7-e
siki gid2-da &jic;ga-rig2 nu-zu-ju10
u2-ju10 &u2;numun2-ju10 udu-ju10 ha-ma-gu7-e
en-te-en nu-zu e2-me-ec nu-zu-ju10
u2-ju10 &u2;jicnimbar.tur-ju10 udu-ju10 ha-ma-gu7-e
x sar sag9-ga dilib3-e sal-sal-ju10
u2-ju10 &u2;li-la-an-gi4-ju10 udu-ju10 ha-ma-gu7-e
x x ud edin-na mu2-a-ju10
u2-ju10 u2-&jic;hachur-ju10 udu-ju10 ha-ma-gu7-e
bi2-in-gi4 ga lal3 cu bi2-in-gur
cul nitalam-a-ni-ra mu-na-an-hum-hum-e
am-e cudu3 im-ma-da-an-ca4
kug &d;inana-ra mu-na-an-hum-hum-e
gu2 la2 mi2 na-bi2-in-dug4
&d;dumu-zid cudu3 im-ma-da-an-ca4
en mah zag dib me galam u18-ru
pa-bil2-ga en-en-e-ne
bar-sud-am3
saj il2 dirig ninda2 numun i-i
mu idim ni2 gal-le-ec ri-a
mah dug4-ga-ni sag2 di nu-zu
kur me sikil-la ni2 mu-ni-in-guru3
barag gal-la dur2 im-mi-in-jar
an lugal dijir-re-e-ne-ke4
cag4-ba-tuku-am3
igi zid su3-ra2-ce3 mu-un-ci-in-bar
nun &d;li-pi2-it-ec4-tar2-ra igi zid mu-ci-in-bar
nam-til3 su3-ra2-ce3 mu-na-an-cum2
nun &d;li-pi2-it-ec4-tar2-ra nam-til3 su3-ra2-ce3 mu-na-an-cum2
an-na dug4-ga-ni inim ki-bi-ce3 jar-ra
dijir na-me saj la-ba-ab-cum2-mu
&d;a-nun-na dijir kilib3-ba-bi
ki nam tar-re-da gu2 mu-na-si-si-ec
cag4-ba-tuku-am3
me gal-gal-la pa mu-ni-in-e3
dijir an-na mu-na-sug2-ge-ec
bar-sud 2-kam-ma
jic-hur-bi si mu-ni-ib-sa2-sa2
dijir ki-a mu-na-gam-e-ec mu-na-dur2-ru-ne-ec
me mah-a me saj-ki-a-ba
nam-lugal nij2 kal-kal-la-am3
&d;li-pi2-it-ec4-tar2 dumu &d;en-lil2-la2-ra
an gal-e saj-e-ec mu-ni-in-rig7
sa-bar-gid2-da-am3
an gal-am3 dijir pa e3 gal-am3
an u18-ru mah-di lugal &d;li-pi2-it-ec4-tar2-ra jickim-til3-la-ni na-nam
jic-gi4-jal2-bi-im jic-gi4-jal2 sa-gid2-da-bi-im
an-e cag4 gu2-bi gi4-a-na lugal mu-ni-in-pad3
cag4-bal-bal nam-lugal-la-ra gu3 zid mu-na-an-de2
&d;li-pi2-it-ec4-tar2 a2 cum2-ma-ju10-me-en gu2 an-ce3 he2-zig3
ud gu3 di saj-bi zi-zi-gin7 su zig3 he2-me-da-ri
gu2-erim2-jal2 kur nu-ce-ga-zu u18-lu-zu he2-em-dul
nij2-si-sa2 ki-en-gi ki-uri mu-ni-jar su kalam-ma mu-dug3
&d;li-pi2-it-ec4-tar2 dumu &d;en-lil2-la2 ud-gin7 dalla he2-ni-e3
iri a2-dam mac-gana2 ki jar-ra gu3 tec2 hu-mu-ra-ab-sig10
uj3 saj gig2-ga u8-gin7 lu-a us2 zid hu-mu-ra-ab-sig9-ge5
&d;li-pi2-it-ec4-tar2 kur ki su3-ra2-ce3 lugal-bi he2-me-en
&jic;gu-za mah nam-nun-na he2-du7 gi16-sa nam-lugal-la
&d;en-lil2-le zid-de3-ec ma-ra-an-cum2 suhuc-bi hu-mu-ra-ab-sig10
&d;suen aga saj-za mi-ni-in-ga-na muc3 nam-ba-an-tum2-mu
&d;en-ki-ke4 me nam-nun-na-ka ce-er-ka-an hu-mu-ra-ni-in-dug4
&d;inana tug2 nam-nun-na-ka za-e-da hu-mu-x-de3-gub
&d;udug sag9-ga &d;lamma e2-kur-ra he2-me-da-sug2-sug2-ge-ec
nidba &jic;jectin ga il2-la-zu cu he2-em-da-jal2-jal2
dumu nij2-dim2-ma &d;en-lil2-la2-me-en nij2 hu-mu-ra-ab-dug3-dug3
sa-jar-ra-am3
dijir ni2 guru3 cag4-ge pad3-da dumu &d;en-lil2-la2 nij2 ha-ra-ab-gu-ul-gu-ul
jic-gi4-jal2-bi-im
an-e dug4-ga-ni nam dug3 tar-ra-am3
an gal-e dug4-ga-ni nam dug3 tar-ra-am3
&d;li-pi2-it-ec4-tar2 dumu &d;en-lil2-la2-ra cu
u19-ru12-bi-im
a-da-ab an-na-kam
hur-saj an ki-bi-da-ke4
ud an-ne2 &d;a-nun-na im-tud-de3-ec-a-ba
mu &d;ezina2 nu-ub-da-tud-da-ac nu-ub-da-an-sig7-ga
kalam-ma gu &d;uttu nu-ub-da-an-dim2-ma-ac
&d;uttu-ra temen nu-mu-un-na-sig9-ga-ac
u8 nu-e3-a sila4 nu-car2-ra
ud5 nu-me-a mac2 nu-car2-ra
u8-e sila4 2-bi nu-ub-tu-ud
ud5-e mac2 3-bi nu-ub-tu-ud
mu &d;ezina2-&d;ku3-su3 &d;u8-bi-da-ke4
&d;a-nun-na dijir gal-gal-e-ne nu-mu-un-zu-uc-am3
ce muc5 ud 30-am3 nu-jal2-la-am3
ce muc5 ud 40-am3 nu-jal2-la-am3
ce muc5 ud 50-am3 nu-jal2-la-am3
ce di4-di4 ce kur-ra ce a2-dam kug-ga nu-jal2-la-am3
tug2 nij2 mu4-mu4-bi nu-jal2-la-am3
&d;uttu nu-ub-tu-ud men nu-il2
en &d;nijir-si en kal-kal nu-ub-tu-ud
&d;cakkan2 bar-rim4-ma la-ba-ra-e3-a
nam-lu2-ulu3 ud re-a-ke4-ne
ninda gu7-u3-bi nu-mu-un-zu-uc-am3
tug2-ga mu4-mu4-bi nu-mu-un-zu-uc-am3
kalam jic-gen6-na su-bi mu-un-jen
udu-gin7 ka-ba u2 mu-ni-ib-gu7
a mu2-sar-ra-ka i-im-na8-na8-ne
ud-ba ki-ulutim2 dijir-re-e-ne-kam
e2-bi du6 kug-ga u8 &d;ezina2-bi mu-un-se12-ec-am3
ec3 ninda gu7 dijir-re-e-ne-ka mi-ni-ib-de5-de5-ge-ec-a
he2-jal2 u8 &d;ezina2-bi-da-ka
&d;a-nun-na du6 kug-ga-ke4-ne
i-im-gu7-gu7-ne nu-mu-un-de3-si-si-ec
amac kug-ga-ne-ne ga-bi nij2 dug3-ga
&d;a-nun-na du6 kug-ga-ke4-ne
i-im-na8-na8-ne nu-mu-un-de3-si-si-ec
amac kug-ga nij2 dug3-ga-ne-ne-ce3
nam-lu2-ulu3 zi cag4 im-ci-in-jal2
ud-ba &d;en-ki-ke4 &d;en-lil2-ra gu3 mu-un-na-de2-e
a-a &d;en-lil2 u8 &d;ezina2-bi-da-ke4
du6 kug-ga um-ma-da-an-se12-ec-a
du6 kug-ta ga-am3-ma-da-ra-ab-ed3-de3-en-de3-en
&d;en-ki &d;en-lil2-bi inim kug-ga-ne-ne-a-am3 dug4-ga
u8 &d;ezina2-bi du6 kug-ta im-ma-da-ra-an-ed3-de3
u8 amac-a-na im-ma-ab-ni10-ni10-e
u2-cim nij2-dajal-la mu-un-na-ba-e-ne
&d;ezina2-ra gana2-ni mu-un-na-ja2-ja2-ne
&jic;apin cudul erin2-bi mu-un-na-ba-e-ne
u8 amac-a-na gub-ba-ni
sipad amac-a hi-li du8-du8-a
&d;ezina2 ab-sin2-na gub-ba-ni
ki-sikil sig7-ga hi-li gur3-ru-am3
gan2-ne2-ta saj zig3 il2-la-ni
he2-jal2 an-na-ta de6-de6-a-ni
u8 &d;ezina2-bi pa e3 mu-un-ak-ec
unken-na he2-jal2 mu-da-an-jal2-le-ec
kalam-ma zi-cag4-jal2 mu-da-an-jal2-le-ec
me dijir-re-e-ne si im-sa2-sa2-e-ne
erim3 kalam-ma-ka nij2 mu-ni-ib-lu-lu-un
ama5 kalam-ma-ka dugud mu-un-de3-jal2
e2 ukur3-ra sahar ki us2-sa-a-ba
u3-mu-un-sun5-ne-ec he2-jal2 mu-da-an-jal2-le-ec
2(man)-na-ne-ne ki jiri3-ne-ne ba-an-gub-bu-uc-a
dugud-bi e2-a nij2 tah-e-me-ec
ki gub nij2-si-me-ec ki tuc me-te-jal2-me-ec
cag4 an-na cag4 &d;en-lil2-la2-ke4 ba-sag9-ge-ec
jectin nij2 dug3 i-im-na8-na8-e-ne
kac nij2 dug3 i-im-dug3-dug3-ge-ne
jectin nij2 dug3 u3-mu-un-naj-ec-a-ta
kac nij2 dug3 u3-mu-un-dug3-ge-ec-a-ta
a-gar3-a-gar3-ra du14 mi-ni-ib-mu2-mu2-ne
ki jicbun-na-ka a-da-min3 mu-un-ak-ne
&d;ezina2-e u8-ra gu3 mu-un-na-de2-e
nin9 dub-saj-zu-me-en igi-ce3 ma-ra-ab-gub-be2-en
su3-ra2-aj2 kalam-ma-ka giri17-zal-bi-me-en
saj-ur-saj-ra usu-ju10 ba-ab-cum2-mu
e2-gal-la su zig3 mu-un-da-an-ri
kalam-ma mu zag-ce3 mu-da-sug2-sug2-ge-ec
kadra &d;a-nun-na-ke4-ne-me-en
lipic barag-barag-ge2-ne-me-en
usu-ju10 ur-saj-ra u3-mu-na-te
ki me3-ka gub-ba-ni
su nu-mu-un-zu sa nu-mu-un-zu
i-gi4-in-zu ki-a-ne-di -na-du-un
nam-ucur nam-ma3-la i-im-dug3-dug3-ge
ucur du14 mu2-a i-im-bur2-bur2-re
juruc dab5-ba-ra u3-mu-un-na-te
nam tar-ra-ni u3-mu-un-na-ba-e
cag4 sag3-ga-ni jectug2-ga-ni im-mi-ib-u18-lu
jic-cu jic-gu2 i-im-du8-du8-e
&d;ezina2-&d;ku3-su3-me-en dumu &d;en-lil2-la2-me-en
ja2 udu e2-ubur-ra an-edin-na la2-a
a-na-zu mu-da-jal2 a-na ma-ab-be2-en-na-bi gi4-ma-ni-ib
2(man)-kam-ma-ce3 u8 &d;ezina2-ra mu-na-ni-ib-gi4-gi4
nin9-ju10 nij2 a-na mu-e-dug4-ga-zu
an lugal dijir-re-e-ne-ke4
ki kug ki kal-kal-ju10 mu-un-ed3-de3-ne
gu-gu &d;uttu me-lem4 nam-lugal-la ja2-a-ra mu-da-jal2
&d;cakkan2 lugal hur-saj-ja2-ke4
me-ni u-gun3 mu-un-na-ab-ak-e
a2 nam-cita4-ke4 si mu-na-ab-sa2-e
zag-e3 gal-gal ki-bal-ce3 ebih2 ba-an-sur-re
&kuc;da-lu-uc2 a-ma-ru &jic;pan gal-gal-e mu-na-ab-x-x
zu2 kece2 igi bar-ra en-nu-uj3 ja2-a-kam
a-cag4-ga zi nam-juruc ja2-a-kam
&kuc;ummud a sed4-da &kuc;e-sir2 ja2-a-kam
i3 dug3-ga ir-sim dijir-ra
i3 a-ra2 i3 dub2 i3 cim i3 &jic;erin sa2-dug4-ga ja2-a-kam
zulumhi tug2 siki babbar-ra-ju10
lugal barag-ga-na im-mi-in-hul2-le
bar-ju10 su dijir gal-gal-e-ne-ka mul-ma-al im-mi-ib-za
gudug pa4-cec lu2 a tu5-am3
cu-luh kug-ja2 um-ma-da-an-mur10-re
cukur2 kug-ja2 jiri3 mu-da-an-gub-be2
&jic;gana2-ur3 &jic;eme-apin-na dur ab2-saj
&jic;cu-kar2 sug-zag-ge4 gu7-a
a-na-zu mu-da-jal2 a-na ma-ab-be2-na-bi gi4-ma-ni-ib
2(man)-kam-ma-ce3 &d;ezina2-e u8-ra mu-na-ni-ib-gi4-gi4
bappir udun-na mi2 u3-ba-ni-dug4
titab udun-na u3-ba-ni-du3
&d;nin-ka-si-ke4 ma-ab-car2-car2-re
mac2 gal-gal udu-utua2 gal-gal-zu
ki jicbun-ja2 mu-un-til-le-ec
nij2-ju10-ta a2 gur-ra im-da-sug2-sug2-ge-ec
sipad-zu nij2-ju10-ce3 an-edin-na igi-bi im-ci-jal2
icin-na a-cag4-ga jal2-la-ju10-ce3
engar-ju10 na-gada-zu &jic;tukul-ta mu-un-sar-re
ki-ta ki sig9-ga-ac u3-mu-e-re-kij2
za-e-ra ni2-zu nu-mu-un-ta-ed3-de3
muc-jiri2 lu2 la-ga nij2 edin-na-ke4
zi-zu an-edin-na ku-kur ba-ni-ib-be2
ud cu2-uc-e nij2-kas7-zu ba-ni-ak-e
jic-cudum-ma-zu ki i3-tag-tag-ge
na-gada-zu u8 me-a sila4 tur-tur me-a
ud5 me-a mac2 tur-tur me-a lu2 mu-un-na-ab-be2
tum9 tur-tur-e iri-a du-da-bi
tum9 gal-gal-e sag2 di-da-bi
za-e e2-ubur-ra ma-ra-an-du3-u3-ne
tum9 tur-tur-e iri-a du-da-bi
tum9 gal-gal-e sag2 di-da-bi
&d;ickur-ra gaba ri-a mu-da-an-gub-be2-en
&d;ezina2-me-en ur-saj-ra tud-da-me-en ja2-la nu-mu-un-ta-dag-ge-en
&dug;cakir3 &dug;jiri3-ga gi16-sa nam-sipad-da nij2-gur11-ra gub-ba
a-na-zu mu-da-jal2 a-na ma-ab-be2-na-bi gi4-ma-ni-ib
2(man)-kam-ma-ce3 u8 &d;ezina2-ra mu-na-ni-ib-gi4-gi4
za-e kug &d;inana an-na-gin7
ance-kur-ra ki im-a-aj2
lu2-erim2 bar tab-ba saj kur-ra
juruc-e lu2 dam tur-ra-ke4 lu2 dumu tur-tur-ra-ke4
ec2-da 1 kuc3-na um-da-la2
ki-du6-ce3 um-ma-an-ed2-de3
ki-du6-ta -ed3-de3
&jic;tukul-a-ni igi-zu um-ra-ra ka-zu um-ra-ra
x gum-gum-gin7 pa-zu -ma-ri-in-
&tum9;u18-lu &tum9;mir-re bal-ce3
&na4;kinkin(har)-e &na4;x  x
&na4;cu-ce3 bar-za-a ar3-ar3 mi-ni-in-ak
za-e &jic;bunij(sug)-bi sig9-ga-zu-ne
lu2-silaj-ja2 ba-hi ki-a mi-ni-in-jar
ki-sikil du8 gu-la cu bur2-ra-am3
&im;cu-rin-na mi-ni-a-ed3-de3
&im;cu-rin-na-ta im-ta-a-ed3-de3
za-e &jic;bancur-ra jal2-la-zu-ne
an-ta ma-ra-jal2-en ki-ta ma-jal2-en
&d;ezina2 ni2-za jectug2 ak-i3
u3 za-e je26-e-gin7 nij2-gu7-u3-me-en
me-za igi mi-ni-ib-il2-la-ke4-ec
u3 je26-e ejer-bi im-us2-en
lu2-&na4;kinkin(har)-e hul nu-jal2
a-na-zu mu-da-jal2 a-na ma-ab-be2-en-na-bi gi4-ma-ni-ib
ud-ba &d;ezina2-e nam-gur4-ra-na cag4 im-mi-in-dab5 di-de3 saj ba-an-cum2
&d;ezina2 u8-ra mu-un-na-ni-ib-gi4-gi4
za-e &d;ickur lugal-zu-um &d;cakkan2 kuc7-zu-um bar-rim4 ki-nu2-zu-um
e2-e gan2-ne2 izi in-ga-dub2-ba-gin7
e2-ba ka-ba buru5&mucen; dal ba-ab-ra-gin7
eh3 si-ig kalam-ma-ce3 ba-ni-ib-kur9-re-en
je26-e gu2-ju10 ki-ce3 ba-e-de3-ja2-ja2-ja2
&jic;ba-an-e-&jic;ba-an-e ba-e-hal-ha-x
cag4-tur3-zu ganba-ka lu2 u3-bi2-in-de6
&tug2;nij2-dara2 ni2-za gu2-zu u3-bi2-in-la2
u8-ju10-ce3 ce &jic;ba-an-e si-ma-ab lu2 lu2-u3 in-na-ab-e
ud-ba &d;en-ki-ke4 &d;en-lil2-ra gu3 mu-na-de2-e
a-a &d;en-lil2 &d;u8 &d;ezina2-bi nin9 he2-me-ec
tec2-bi-da he2-en-da-sug2-sug2-ge-ec
kug 3-kam-ma-ne-ne-a  ja2-la nu-um--dag-ge
2(man)-na-ne-ne &d;ezina2 he2--gu-ul
&d;ezina2-ra dub3 ki-a he2-en-de3-za-za
-ra jiri3-ni ne he2-em-su-ub-bu-de3
&d;utu e3-a-ra &d;utu cu2-uc-e
mu &d;ezina2-kam he2-em-pad3-pad3-de3
erin2 &d;ezina2-ka gu2 he2-em-mi-ib-jar
lu2 kug tuku lu2 za tuku lu2 gud tuku lu2 udu tuku
kan4 lu2 ce tuku-e dur2 he2-ja2-ja2 ud he2-ni-ib-zal-zal-e
u8 &d;ezina2-bi a-da-min3 dug4-ga
u8 taka4-a &d;ezina2 e3-a a-a &d;en-ki za3-mi2
ba-lam ba-lam-lam hi-iz&sar;-am3 a ba-an-dug4
&jic;kiri6 ji6-edin-na gu2 jar-jar-ra-na sag9-ga ama-na-ju10 hi-iz&sar; a ba-an-de2
ce ab-sin2-ba hi-li-a sag9-ju10 hi-iz&sar;-am3 a ba-an-dug4
&jic;hachur aj2 saj-ja2 gurun il2-la-ju10 hi-iz&sar;-am3 a ba-an-dug4
lu2-lal3-e lu2-lal3-e me-e mu-ku7-ku7-de3-en
en-ju10 lu2-lal3-e dim3-me-er-ra sag9-ga ama-na-ju10
cu-ni lal3-e me-ri-ni lal3-e je26-e mu-un-ku7-ku7-de3-en
a2-cu-jiri3-ni lal3 ku7-ku7-dam je26-e mu-un-ku7-ku7-de3-en
en3-dur cu-nijin2 tukum ku7-ku7-ju10 sag9-ga ama-na-ju10
hac4 sag9-sag9 a2 buluj5 e-ru-ju10 hi-iz&sar;-am3 a ba-an-dug4
bal-bal-e &d;inana-kam
&d;ri-im-&d;suen lugal nam-he2-jal2-la
palil mah barag-barag-ge2-e-ne
&d;nij2-zid &d;nij2-si-sa2 a2-tah-zu he2-a
dug3-ga ha-ra-ab-ja2-ja2-ne
x ha-ra-ab-ja2-ja2-ne
&d;ri-im-&d;suen mu pad3-da an-e &d;en-lil2-le
abula mah abula urim5&ki;-ma ku4-ku4-da-zu-ne2
&d;udug sag9-ga &d;lamma silim-ma-ka
i3-du8 abula mah-a-ke4
igi-zu-ce3  ha-ra-ab-zalag-ge-ne
inim sag9-ga-zu &d;nanna &d;nin-gal-ra
he2-ni-ib-kur9-re-ec-a
nam-til3 silim-ma x he2-ri-ib-gi4-ne
x sag9-ga nij2 cag4 hul2-la inim-jar cu gi4-a
cag4 e2-kic-nu-jal2-la-ta ha-ra-ab-ed2-ne
dijir nam-til3-la abula mah-a-ke4
&jic;ig jal2 hu-mu-ra-ab-da13-da13-ac
dijir silim-ma en-nu-uj3 abula mah-a-ke4
igi-zu-ce3 he2-bi2-da-hul2-le-ne
muc3-me-ne ha-ra-ab-zalag-ge-ne
ag sun4 ha-ra-ab-ce-ca4-e-ne
abula urim5&ki;-ma abula giri17-zal-la
kur9-ra-zu-ne
-la ceg12 urim5&ki;-ma-ke4
x abula urim5&ki;-ma
abula mah-a-ke4
ha-ra-ab-bal-bal
abula mah-a-ke4
ha-ra-ab-be2-ne
cag4 hul2-la ha-ra-ab-jar-re-ne
jickim sag9-sag9-ga inim nij2 cag4 dug3-ga
igi-zu-ce3 ha-ra-ab-jar-re-ec
ki kug ki nam-til3-la jiri3-zu he2-ri-ib-gub-bu-ne
&d;ri-im-&d;suen nun saj-kal kur kalam-ma-ke4
du6-barag-gal-mah ki-ur3 urim5&ki;-ma
du6-barag-gal-mah &d;nij2-erim2-cu-tab-bi
du6-barag-gal-mah &d;nij2-erim2-cu-ur4-ur4
du6-barag-gal-mah &d;dug4-ga-ab-cu-gi4-gi4
du6-barag-gal-mah &d;dug4-ga-ab-cu-bi-tab-bi
dijir gub-ba abula mah-ke4
dijir kur9-ra silim-ma-ne
zid-da gab2-bu-zu nam nam-til3-le-ce3
ud su3-ra2-ce3 he2-em-da-sub2-sub2-be2-ec
inim sag9-ga-zu &d;nanna &d;nin-gal-ra
he2-ni-ib-kur9-re-e-ne
jickim sag9-ga da-za-a muc3 nu-tum2-mu-de3
saj-saj nij2 sag9-ga-zu he2-eb-tuku-tuku-ne
&d;ri-im-&d;suen lugal-ju10
cudu3-de3 dijir silim-ma abula mah kur9-ra-kam
zi
zi
zi x
mu-za
til3 kug
&d;en-ki an
nun sa-am-su-i-lu-na
me-lem4 dajal-ce3 dul-la
&jic;gu-za-zu &d;en-ki-ke4
jidru mu ud su3-ra2 saj-e-ec -rig7
aga-zu &d;utu-gin7  he2-
nam-lugal-zu an ki-gin7 he2-ge-en
ma-da uj3 lu-a lugal-bi he2-me-en
uj3-e sipad zid-bi he2-me-en
uj3 dur2-ru-na-bi na-gada-bi he2-me-en
&d;utu-gin7 di gen6-na dab5-be2-da-zu-ne
x x x car2-ra nij2-gen6 mu sa4 x x x x
sa-am-su-i-lu-na lugal inim sag9-sag9-ge &d;utu-kam-me-en
lugal-e-ne saj-kal-bi he2-me-en
kur gu2-erim2-jal2-la-zu ud huc-gin7 du7-zu-ne
lugal gu2 an-ce3 he2-ni-zig3
sa-am-su-i-lu-na gu2 an-ce3 he-ni-zig3
kan4-dijir-ra&ki; iri me &d;suen-na-ka nam-gal-zu ud-gin7 pa he2-ni-ib2-e3
&d;marduk dijir saj du3-zu gu2-en nun-e-ne-ka saj-zu he2-eb2-il2-le
ki me3 cen-cen jic-jic-la2-a-ka da-za ja2-la na-an-ni-ib-dag-ge
a2-tah &jic;tukul-zu he2-me ud su3-ra2-ce3 he2-ba-e-dirig-ga
an lugal dijir-re-e-ne-ke4 zi-zu ud su3-ra2-ce3 he2-me-da-jal2
&d;en-lil2 lugal kur-kur-ra-ke4 inim-zu ge-en-na inim-zu ha-ba-ab-dugud
&d;inana nin gal an-na-ke4 inim kug-ga-ni-a he2-bi2-ib2-ha-za
&d;en-ki-ke4 uj3 car2-ra cu-zu-ce3 hu-mu-un-jal2
&d;asari ensi2 gal abzu kur-kur kilib-ba na de5 ba-x-a nir-jal2 eridug&ki;-ga
dijir x-ra-na kilib3-jal2 x x-e-ne-ke4 mu dug3-ga he2-bi2-ib2-sa4 a2 nun gal-zu he2-a
&d;namma ama e2-e x  ki ama kalam-ma-ka ka-za a he2-ja2-ja2
&d;dam-gal-nun-na nin gal eridug&ki;-ga ki-nu2 dug3 ul-le-ec sizkur2-re-da-ni
mu-la2 hi-a -ma dam-bi nu-til-e
ud he2-jal2-la ud cu-a  mu-ni-(x)-bur2-ra sag9-ga
ki nitalam-a-ni-ta cudu3 ha-mu-ra-ab-be2
dijir gub-ba &d;lamma abzu lu2 inim-jar sag9-ga-zu he2-a ab-e x x-a ud da-ri2-ce3
sa-am-su-i-lu-na lugal-ju10
nam2 nun-e nam2 nun-e e2-ta nam-ta-ab-e3
&d;en-lil2 nam2 nun-e e2-ta nam-ta-ab-e3
nam2 nun-e nam-lugal-la e2-ta nam-ta-ab-e3
&d;en-lil2 kur-kur-ra igi mi-ni-in-il2-il2-i
&d;en-lil2-ra kur ni2-ba mu-na-il2-il2-i
an ub-da 4 &d;en-lil2-ra &jic;kiri6-gin7 mu-na-sig7
kec3&ki; saj il2 mu-na-ni-in-jal2
kec3&ki; kur-kur-ra saj il2-bi
&d;en-lil2-le kec3&ki; za3-mi2 am3-ma-ab-be2
&d;nisaba nu-ka-ac-bi-im
inim-bi-ta sa-gin7 im-da-an-sur
dub-ba sar-sar cu-ce3 al-ja2-ja2
e2 muc3 kalam-ma gud huc aratta
e2 kec3&ki; muc3 kalam-ma gud huc aratta
hur-saj-da mu2-a an-da gu2 la2-a
e2-kur-da mu2-a kur-ra saj il2-bi
abzu-gin7 ri-a gun3-a hur-saj-gin7 sig7-sig7-ga
kec3&ki;-gin7 rib-ba lu2 ci-in-ga-tum2-mu
ur-saj-bi &d;acac7-gi4-gin7 rib-ba ama ci-in-ga-u3-tud
nin-bi &d;nin-tur5-gin7 rib-ba-ra a-ba-a igi mu-ni-in-du8
e2 1-kam-ma
e2 dug3 ki dug3-ga du3-a
e2 kec3&ki; e2 dug3 ki dug3-ga du3-a
ma2-gur8 nun-gin7 an-na dirig-ga
ma2-gur8 kug-gin7 kan4 si ri-a
ma2 an-na-gin7 muc3 kur-kur-ra
u5 ma2 ban3-da-gin7 pec10-ta sur-sur-ra
e2 gud-gin7 mur ca4 ninda2-gin7 gu3 nun di
e2 cag4-bi-ta lipic kalam-ma
a-ga-bi-ta zi ki-en-gi-ra
e2 ib-gal an-ne2 us2-sa
e2 zid-da gal an-ne2 us2-sa
e2 men gal an-ne2 us2-sa
e2 &d;tir-an-na an-ne2 us2-sa
e2 suh10-bi an-cag4-ga la2-a
te-me-bi abzu-a sig9-ga
jissu-bi kur-kur-ra dul-la
e2 an-ne2 ki jar-ra &d;en-lil2-le za3-mi2 dug4-ga
ama &d;nin-tur5-ra ec-bar kij2 dug4-ga
e2 kec3&ki; gurun-na sig7-ga
kec3&ki;-gin7 rib-ba lu2 ci-in-ga-tum2-mu
ur-saj-bi &d;acac7-gi4-gin7 rib-ba ama ci-in-ga-u3-tud
nin-bi &d;nin-tur5-gin7 rib-ba-ra a-ba-a igi mu-ni-in-du8
e2 2-kam-ma
e2 an-ce3 10 car2&iku; ki-ce3 5 car2&iku;
e2 an-ce3 10 bur3&iku; ki-ce3 5 bur3&iku;
e2 an-ce3 alim ki-ce3 lu-lim
e2 an-ce3 ceg9-bar ki-ce3 tarah-mac
e2 an-ce3 ceg9-bar gun3-a ki-ce3 tarah-mac sig7-ga
e2 an-ce3 muc-gu7&mucen;-gin7 sig7-ga ki-ce3 u5&mucen;-gin7 a-e cu2-a
e2 an-ce3 ud-gin7 e3-a ki-ce3 iti6-gin7 barag2-ga
e2 an-ce3 cita2 cul ki-ce3 &jic;tun3-am3
e2 an-ce3 kur-ra-am3 ki-ce3 idim-ma-am3
e2 an-ce3 3-kam-bi na-nam
kec3&ki;-gin7 rib-ba lu2 ci-in-ga-an-tum2-mu
ur-saj-bi &d;acac7-gi4-gin7 rib-ba ama ci-in-ga-u3-tud
nin-bi &d;nin-tur5-gin7 rib-ba-ra a-ba-a igi mu-ni-in-du8
e2 3-kam-ma
e2  ni2 gal ci-ri an-ne2 mu mah sa4
e2  kur gal &d;en-lil2-le nam-ma-ni gal tar-re
e2 a2-nun-jal2 &d;a-nun-ke4-ne uj3 jalga cum2-mu
e2 ki-tuc ni2 dub2-bu dijir gal-e-ne
e2 an ki-bi-da jic-hur-bi i3-hur me sikil cu ba-e-x
e2 kalam ki jar-ra zag-jar-ra us2-sa
e2 kur he2-jal2 giri17-zal ud zal-zal-le
e2 &d;nin-hur-saj-ja2 zi kalam-ma ki-bi-ce3 jar
e2 hur-saj gal cu-luh-ha tum2-ma nij2-nam-ma-ni i3-kur2
e2 e-ne-da nu ka-ac bar nu-ja2-ja2
e2  dug3 kalam dajal cu la2-a
e2 uj3 car2 u3-tud numun &jic;isimu2&sar; tuku-tuku
e2 lugal u3-tud nam kalam-ma tar-re
e2 barag-barag-bi cu-kin dab5-be2 ak-de3
kec3&ki;-gin7 rib-ba lu2 ci-in-ga-an-tum2-mu
ur-saj-bi &d;acac7-gi4-gin7 rib-ba ama ci-in-ga-a-an-u3-tud
nin-bi &d;nin-tur5-gin7 rib-ba-ra a-ba-a igi mu-ni-in-du8
-kam-ma-am3
iri&ki; ga-am3 iri&ki; ga-am3 cag4-bi a-ba mu-zu
e2 kec3&ki; iri&ki; ga-am3 cag4-bi a-ba mu-zu
cag4-bi ur-saj-ur-saj-e-ne si mu-un-si-sa2-e-ne
ec-bar kij2 dug4-ga cu gal mu-un-du7-du7
e2 gud du7-du7-dam gu2 am3-ma-gur-re
e2 gud car2-a al-gu7-e
e2 udu car2-a-am3 al-gu7-e
x x-ma-am3 gu2-bi luh-luh-ha udu ceg11-e ib2 am3-luh-luh-e
barag-barag-e-ne gu2-ne am3-ma-jal2-le-ne
&jic;tackarin-da men an-da-gur3-ru
&jic;asal2-gin7 an-da-tal2-tal2 sal-la
hur-saj-da mu2-a an-da-sig7-sig7-ga
kec3&ki;-gin7 rib-ba lu2 ci-in-ga-an-tum2-mu
ur-saj-bi &d;acac7-gi4-gin7 rib-ba ama ci-in-ga-u3-tud
nin-bi &d;nin-tur5-gin7 rib-ba-ra a-ba-a igi mu-ni-in-du8
e2 4-kam-ma
e2 pirij u3-tud cag4-bi ur-saj su3-ud
e2 kec3&ki; pirij u3-tud cag4-bi ur-saj su3-ud
cag4-bi ur-saj-ur-saj-e-ne si mu-un-si-sa2
&d;nin-hur-saj-ja2 ucumgal-am3 cag4 im-mi-in-tuc
&d;nin-tur5 ama gal-la tud-tud mu-un-ja2-ja2
&d;cul-pa-e3 ensi2-ke4 nam-en mu-un-na-ak
&d;acac7-gi4 ur-saj pisaj3 mu-un-gu7-e
&d;uru3-mac nijir gal edin-na mu-un-da-an-til3
e2 lulim gu2 am3-ma-gur-re
kec3&ki;-gin7 rib-ba lu2 ci-in-ga-tum2-mu
ur-saj-bi &d;acac7-gi4-gin7 rib-ba ama ci-in-ga-u3-tud
nin-bi &d;nin-tur5-gin7 rib-ba-ra a-ba-a igi mu-ni-in-du8
e2 5-kam-ma
e2 ud-gin7 ki-gal-la gub-ba
am babbar-gin7 edin sug2-da
e2 nun-e ki jar-ra tigi-da ar2-ra
e2 cag4-bi-ta lipic kalam-ma
a-ga-bi-ta zi ki-en-gi-ra cag4-ge si-a
kan4-bi-ta pirij cu-ba nu2-a
kan4-bi-ta un-gal inim jar-ra
e2 ig-bi-ta kur gal gaba nu-gi4-gi4
&jic;saj-kul-ta &jic;suhub4-bi-ta am gal-la du7-a
&jic;saj-kul-bi ur-ra lu2 x x x &jic;x (x) ur-mah ni2 gur3-ru
ja2-nun jar-ra-bi an-ub ki-ub ja2-nun e2 jar-ra cukur
gi-gun4&ki;-na-bi la-ha-ma ki us2-sa
bad3 gal nun-na-bi ec3 urim2&ki; zu2 kece2-da
kec3&ki;-gin7 rib-ba lu2 ci-in-ga-an-tum2-mu
ur-saj-bi &d;acac7-gi4-gin7 rib-ba ama ci-in-ga-u3-tud
nin-bi &d;nin-tur5-ra-gin7 rib-ba-ra a-ba-a igi mu-ni-in-du8
e2 6-kam-ma
e2 su-lim guru3 zag dib-ba cu
e2 igi tab an-ne2 bar cag4 ab
en &d;nu-dim2-mud-e an ki-a
an nin lu2 ceg12 kalam-ma dug3
ceg12 abzu-ta kij2 gal-le-ec
gi-gun4-na ki-tuc ni2 dub2-bu
si-muc3 kug cag4 uj3-ja2 saj zig3
e2 kur-kur-ra me-te-jal2-la2
kec3&ki;-gin7 rib-ba lu2 ci-in-ga-an-tum2-mu
ur-saj-bi &d;acac7-gi4-gin7 rib-ba ama ci-in-ga-u3-tud
nin-bi &d;nin-tur5-ra-gin7 rib-ba-ra a-ba-a igi mu-ni-in-du8
e2 8-kam-ma
e2 kug ku-bi agrun
e2 kec3&ki; kug ku-bi agrun
e2 en-bi &d;a-nun-na-me-ec
nu-ec3-bi jiri2 la2 e2-an-na-me-ec
e2-e lugal bur-ra am3-mi-gub
en dug3 cag4 ec2 la2 am3-mi-in-la2
a-tu-e ecgiri2 cu bi2-in-du8
tu-e a ur4-a am3-mu-e-de6
lal3-e ki kug-ga am3-mi-in-tuc
enkum-e-ne ceg11 ki am3-ma-jal2-le-ec
pa4-cec-e-ne kuc mu-un-sag3-ge-ne
u18-ru u18-ru mu-ni-ib-be2-e-ne
si am-ma-ke4 gum2-ga mi-ni-ib-za
&jic;al-jar-sur9-ra suh3-sah4 mi-ni-ib-za
nar &kuc;a2-la2-e ceg11 mu-ni-ib-gi4 hu-mu-ni-ib-be2
tigi nun dug3-ge mu-na-du12-a nij2 dug3-ge si ba-ni-in-sa2
e2 al-du3 giri17-zal-bi al-dug3
e2 kec3&ki; al-du3 giri17-zal-bi al-dug3
nin-bi din-bi-a mu-un-tuc
&d;nin-hur-saj-ja2 nin-bi din-bi-a mu-un-tuc
kec3&ki;-gin7 rib-ba lu2 ci-in-ga-an-tum2-mu
ur-saj-bi &d;acac7-gi4-gin7 rib-ba ama ci-in-ga-u3-tud
nin-bi &d;nin-tur5-ra-gin7 rib-ba-ra a-ba-a igi mu-ni-in-du8
e2 7-kam-ma
iri-ce3 iri-ce3 lu2 te-a na-te
e2 kec3&ki; iri-ce3 lu2 te-a na-te
ur-saj-bi &d;acac7-gi4-ce3 lu2 te-a na-te
nin-bi &d;nin-tur5-ce3 lu2 te-a na-te
kec3&ki; du3-a &d;acac7-gi4 za3-mi2
kec3&ki; mi2 dug4-ga &d;nin-tur5-ra za3-mi2
e2 8-kam-ma
x x il2 nir-jal2 an kug-ga barag mah-a im il2 x x
x x x jal2-la en &d;nin-jic-zid-da-ke4 en x
ka x x &d;a-nun-ke4-ne dijir ki-a
&d;nin-jic-zid-da &d;a-nun-ke4-ne dijir ki-a
dumu nun an-ne2 a2 ma-ra-an-cum2 x
&d;nin-jic-zid-da a2 an-ne2 ma-ra-an-cum2
&d;a-nun-ke4-ne
cag4-ta ur-saj
cag4-ba-tuku
&d;cu-&d;suen gal-zu x x
x x mu lu2 x x x
x u3 barag x
x x x x mu-na-ab-x  hi-li me-te
bar-sud 2-kam-ma-am3
an-e x  ka
&d;cu-&d;suen
an
ki
x
&d;cu-&d;suen  zig3-ga
sa-gid2-da
jic-gi4-jal2 sa-gid2-da-bi-im
an-e nam mu-un-tar-ra
an kug-ga nam mu-un-tar ec3 urim2
an-e ud-gin7 &d;cu-&d;suen-ra me x  ka mu-un-na-ni-in-
u18-ru12-bi-im
a-da-ab an-na-kam
in-nin me gal-gal-la barag-ge4 he2-du7
&d;inana me gal-gal-la barag kug-ge si-a
&d;inana-ke4 e2-an-na-ka u6 di-de3 gub-ba
ud-ba &lu2;ki-sikil kur-ra ba-e-a-ed3
kug &d;inana-ke4 kur-ra ba-e-a-ed3
nij2-erim2 nij2-si-sa2 zu-zu-de3
cag4 kalam-ma-ka igi kar2-kar2-de3
lul zid pad3-de3-de3 kur-ra ba-e-a-il2
i3-ne-ec2 lu2 lu2-ra a-na na-an-dug4
lu2 lu2-ra dili a-na na-an-tah
nin-ju10 am-da kur-ur2-ra an-da-gub me cu am3-du7-du7
&d;inana tarah-mac kur-bad3-da an-da-gub me cu am3-du7-du7
i3-ne-ec2 lu2 lu2-ra a-na na-an-dug4
lu2-ulu3 lu2-ulu3-ra dili a-na na-an-tah
ud-ba x x-e an mu-un-cub ki mu-un-cub kur-ra ba-e-a-il2
&d;inana-ke4 an mu-un-cub ki mu-un-cub kur-ra ba-e-a-il2
unug&ki;-ga e2-an-na mu-ni-cub kur-ra ba-e-a-il2
zabalam&ki;-a gi-gun4 mu-ni-cub kur-ra ba-e-a-il2
e2-an-na ed2-da-ni x  ji6-par4-ra  la2
&d;inana  tug2-ba13 la2 an-ra  kur-ra ba-e-a-il2
i3-ne-ec2 lu2 lu2-ra a-na na-an-dug4
lu2-ulu3 lu2-ulu3-ra dili a-na na-an-tah
x
dim2
ba dim2
x ba dim2
ba dim2
x la2
am3
x x x en3 tar ki kij2-ja2  im-mi-in-kuc2-a-ta
dag agrun-na-ju10-uc ni2-te-na hu-mu-un-du
i3-ne-ec2 lu2 lu2-ra a-na an-na-dug4
lu2 lu2-ra dili a-na na-an-tah
x ka x
x  x ba-ra-an-
kab  ga im-dim2-e ka
jiri3-bi x x-e inim im-ma-ab-be2
jectug2-jectug2-ga inim mu-ni-ib-tah-e
ugax(u2.naja)&mucen; inim ga-ra-ab-dug4 inim-ju10-ce3 jectug2-zu
ugax(u2.naja)&mucen; ec3-a inim ga-ra-ab-dug4 inim-ju10-ce3 jectug2-zu
cembi-zid nam-icib eridug&ki;-ga
i3 a bur za-gin3-na-ka jal2-la-bi
dag agrun-na-ka gub-ba-bi
tun3 um-me-du zu2 um-me-gub
umah ga-rac&sar;-ke4 sar nisig-ga-ka ki um-me-ni-tag
x-ta he2--bur12-
i3-ne-ec2 lu2-u3 lu2-ra a-na na-an-dug4
lu2-u3 lu2-ra dili a-na na-an-tah
uga&mucen; inim lugal-a-na-ce3 saj kece2 ba-ci-in-ak
cem-bi-zid nam-icib eridug&ki;-ga
i3 a bur za-gin3-na-ka jal2-la-bi
dag agrun-na-ka gub-ba-bi
tun3 im-ma-du zu2 im-ma-gub
umah ga-rac&sar;-ke4 sar nisig-ga-ka ki im-ma-ni-in-tag
-ta im-mi-in-bur12-bur12
nisig ga-rac&sar;-gin7 sar-e mu2-a
ga-rac&sar;-gin7 nu-erim2 ba-gub-ba si sa2-a a-ba igi im-mi-in-du8-a
igi x i3-ur4-ur4 (x) im-ma-ni-mu2-mu2 mu-jen-na im-jen
mucen uga&mucen;-gin7 a2 lu2 kij2-kij2-e
lag an-ce3 sag3-ge-da ki-ce3 tuc-u3-da
lag ki-ce3 sag3-ge-da an-ce3 ed2-de3-da a-ba-a igi im-mi-in-du8-a
uga&mucen; nu-erim2-ta ba-ra-an-zig3
&jic;jicnimbar tubax(tug2)-la2-a-ce3 an-na ba-e-a-ed3
cembi-zid  ka-bi ba-du8-du8-a
pa cu gur-gur-ra ka bi2-in-su-ub-su-ub
&jic;jicnimbar-gin7 tur uc ki-in-du
jic da-ri2 mu2-a a-ba-a igi im-mi-in-du8-a
&jic;eme-ec2.uc-&jic;eme-ec2.uc-bi &jic;cag4-jicnimbar-bi na-nam
&jic;eme-cu-ru-ug-&jic;eme-cu-ru-ug-bi &jic;nij2-jicnimbar-bi na-nam
&jic;pec-tur-zi-bi ec2-gana2-a-kam
gan2-ne2 lugal-la-ka me-te-ac im-mi-ib-jal2
&jic;pa-ni e2-gal lugal-la-ka na de5 ba-ab-cum2-mu
zu2-lum-bi ce nir-ra zag-ga sig9-ga-am3
e2 dijir gal-gal-e-ne-ka me-te-ac im-mi-ib-jal2
mucen uga&mucen;-gin7 a2 lu2 kij2-kij2-e
lag an-ce3 sag3-ge-da ki-ce3 tuc-u3-da
lag ki-ce3 sag3-ge-da an-ce3 ed2-de3-da a-ba-a igi im-mi-in-du8-a
inim dug4-ga lugal-a-na-ka uga&mucen; abzu-ce3 al-kur9
i3-ne-ec2 lu2-u3 lu2-ra a-na na-an-dug4
lu2-u3 lu2-ra dili a-na na-an-tah
x x (x) cu-kal-le-tud-da mu-ni na-nam
dumu &d;igi-sig7-sig7 lu2 x x-ke4
mu2-sar-e a sig10-sig10-ge5-da-ni
nisig-ga da pu2 ak-da-ni
nisig dili-e nu-me-a a-na nu-me-a-bi
ur2-ba im-ta-an-bal zu2 im-ta-an-gaz
tum9-dal a-na-am3 de6-a-bi
igi-ni sahar kur-ra im-mi-ib-ra
ub igi-ni cu sa2-sa2-da-ni
nij2 im-ma-ra-an-si-ig zag-bi-a nu-un-zu
sig-ce3 igi mu-un-il2 dijir un3-na kur ud e3-ke4-ne igi bi2-in-du8-ru
nim-ce3 igi mu-un-il2 dijir un3-na kur ud cu2-ke4-ne igi bi2-in-du8-ru
&d;gidim dili du-ra igi mu-ni-in-du8
dijir dili du-ra jickim mu-ni-in-zu
me cu du7-du7-da igi bi2-in-du8
nam tar-ra dijir-re-e-ne-ce3 igi mu-ni-in-jal2
sar-e ki 5 10 nu-te-a-ba
ki-ba jic-an-dul3 1(dic)-am3 i3-gub
jic-an-dul3-bi &jic;asal2 jissu dajal-la-kam
jissu-bi sig-ga ud zal-e
an-bar7 an-usan-na nu-gi4-gi4
ud-ba nin-ju10 an mu-un-nijin2-na-ta ki mu-un-nijin2-na-ta
&d;inana an mu-un-nijin2-na-ta ki mu-un-nijin2-na-ta
elam&ki; su-bir4&ki;-a mu-un-nijin2-na-ta
dubur an gil-gi16-il-la mu-un-nijin2-na-ta
nu-gig kuc2-a-ni-ta im-ma-te dur2-bi-ce3 ba-nu2
cu-kal-le-tud-da zag sar-ra-ka-ni igi im-ma-ni-sig10
&d;inana-ke4 &tug2;dara4 me 7 gal4-la-na x du x x
&tug2;dara4 me 7 gal4-la-na
su8-ba &d;ama-ucumgal-an-na-da
gal4-la kug-ga-na lu2 su x
cu-kal-le-tud-da mu-un-du8-du8 da-ga-na ba-nu2
jic3 im-ma-ni-in-dug4 ne im-ma-ni-in-su-ub
jic3 ba-ni-in-dug4-ga ne ba-ni-in-su-ub-ba
zag sar-ra-ka-ni im-ma-ci-in-gi4
ud im-zal &d;utu im-ta-e3-a-ra
munus-e ni2-te-a-ni igi im-kar2-kar2
kug &d;inana-ke4 ni2-te-a-ni igi im-kar2-kar2
ud-ba munus-e nam gal4-la-na-ce3 a-na im-gu-lu-u8-a-bi
kug &d;inana-ke4 nam gal4-la-na-ce3 a-na im-ak-a-bi
pu2 kalam-ma-ka uc2 bi2-ib-si-si
pu2-&jic;kiri6 kalam-ma-ka uc2-am3 i3-tum3-tum3
arad2 lu2-u3 u2 il2-i-de3 jen-na uc2-am3 i3-na8-na8
geme2 lu2-u3 a si-si-de3 jen-na uc2-am3 im-mi-ib2-si-si
saj gig2 uc2-am3 i3-na8-na8 zag-bi nu-un-zu
lu2 jic3 dug4-ga-ju10 kur-kur-ra ga-mu-ni-pad3 im-me
lu2 jic3 dug4-ga-ni kur-kur-ra nu-um-ma-ni-in-pad3-de3
i3-ne-ec2 lu2-u3 lu2-ra a-na na-an-dug4 lu2-u3 lu2-ra dili a-na na-an-tah
lu2-tur ad-da-ni-ir e2-a ba-ci-in-kur9 gu3 mu-na-de2-e
cu-kal-le-tud-da ad-da-ni-ir e2-a ba-an-ci-in-kur9 gu3 mu-na-de2-e
ad-da-ju10 mu2-sar-e a sig10-sig10-ge5-da-ju10
nisig-ga da pu2 ak-da-ju10
nisig dili-e nu-me-a a-na nu-me-a-bi
ur2-ba im-ta-bal zu2 im-ta-gaz
tum9-dal a-na-am3 de6-a-bi
igi-ju10 sahar kur-ra im-mi-ib-ra
ub igi-ju10 cu tuku-tuku-da-ju10
nij2 im-ma-ra-si-ig zag-bi nu-zu
sig-ce3 igi mu-il2 dijir un3-na kur ud e3-ke4-ne igi bi2-du8
nim-ce3 igi mu-il2 dijir un3-na kur ud cu2-ke4-ne igi bi2-du8
&d;gidim dili du-ra igi mu-ni-du8
dijir dili du-ra jickim mu-ni-zu
me cu du7-du7-da igi bi2-du8
nam tar-ra dijir-re-e-ne-ce3 igi mu-ni-jal2
sar-re ki 5 10 300 600 nu-te-a-ba
ki-ba jic-an-dul3 1(dic)-am3 i3-gub
jic-an-dul3-bi &jic;asal2 jissu dajal-la-ka
jissu-bi sig-ga ud zal-e
an-bar7 an-usan-e nu-gi4-gi4
ud-ba nin-ju10 an mu-un-nijin2-na-ta ki mu-un-nijin2-na-ta
&d;inana an mu-un-nijin2-na-ta ki mu-un-nijin2-na-ta
elam&ki; su-bir4&ki;-a mu-un-nijin2-na-ta
dubur an gil-gi16-il-la mu-un-nijin2-na-ta
nu-gig kuc2-a-ni-ta im-ma-te dur2-bi-ce3 i3-nu2
zag sar-ra-ja2-ka igi im-ma-ni-du8
jic3 im-ma-ni-dug4 ne im-ma-ni-su-ub
zag sar-ra-ju10-ce3 im-ma-ci-gi4
ud-ba munus-e nam gal4-la-na-ce3 a-na im-gul-lu-u8-a-bi
&d;inana-ke4 nam gal4-la-na-ce3 a-na im-ak-a-bi
pu2 kalam-ma-ke4 uc2 bi2-ib-si-si
pu2-&jic;kiri6 kalam-ma-ka uc2-am3 i3-tum3-tum3
arad2 lu2-u3 u2 il2-i-de3 jen-na uc2-am3 i3-na8-na8
geme2 lu2-u3 a si-si-de3 jen-na uc2-am3 im-mi-ib2-si-si
saj gig2 uc2-am3 i3-na8-na8 zag-bi nu-un-zu
lu2 jic3 dug4-ga-ju10 kur-kur-ra ga-mu-ni-pad3 im-me
lu2 jic3 dug4-ga-ni kur-kur-ra nu-um-ma-ni-in-pad3-de3
lu2-tur ad-da-ni mu-na-ni-ib-gi4-gi4
cu-kal-le-tud-da ad-da-ni mu-na-ni-ib-gi4-gi4
dumu-ju10 iri cec-zu-ne cec-zu-um he2-eb-us2-en
saj gig2 cec-zu-ne jiri3 gub-ba jen-na
munus-e cag4 kur-kur-ra-ka nu-um-ma-ni-in-pad3-de3-en
iri cec-a-ni ni2-bi-a im-us2
saj gig2 cec-a-ni jiri3 gub-ba im-jen
munus-e cag4 kur-kur-ra-ka nu-um-ma-ni-in-pad3
2(man)-kam-ma-ce3 munus-e nam gal4-la-na-ce3 a-na-am3 im-gu-ul-u8-a-bi
&d;inana-ke4 nam gal4-la-na-ce3 a-na-am3 im-ak-a-bi
dungu mu-un-u5 dur2 im-gub-be2 gaba im-sal-e
&tum9;u18-lu mar-uru5 huc igi-ce3 mu-un-ci-jen
pi-li-pi-li dal-ha-mun ejer-ra-ni-ce3 im-us2
ab-ba-cu2-cu2 inim-kur2-dug4-dug4 ad gi4-gi4
7 a-ra2 7 an-edin-na mu-un-da-sug2-sug2-ge-ec
lu2 jic3 dug4-ga-ju10 kur-kur-ra ga-mu-ni-pad3 im-me
lu2 jic3 dug4-ga-ni kur-kur-ra nu-um-ma-ni-in-pad3-de3
lu2-tur ad-da-ni-ir e2-a ba-ci-in-kur9
cu-kal-le-tud-da ad-da-ni-ir gu3 mu-na-de2-e
ad-da-ju10 munus a-ra-dug4-ga-ju10
2(man)-kam-ma-ce3 munus-e nam gal4-la-na-ce3 a-na-am3 im-gul-lu-u8-a-bi
&d;inana-ke4 nam gal4-la-na-ce3 a-na bi2-in-ak-a-bi
dungu mu-un-u5 dur2 im-gub-be2 gaba im-sal-e
&tum9;u18-lu mar-uru5 huc igi-ce3 mu-un-ci-jen
pi-li-pi-li dal-ha-mun ejer-ra-ni-ce3 im-us2
ab-ba-cu2-cu2 inim-kur2-dug4-dug4 ad gi4-gi4
7 a-ra2 7 an-edin-na mu-un-da-sug2-sug2-ge-ec
lu2 jic3 dug4-ga-ju10 kur-kur-ra ga-mu-ni-pad3 im-me
lu2 jic3 dug4-ga-ni kur-kur-ra nu-um-ma-ni-in-pad3-de3
lu2-tur ad-da-ni mu-na-ni-ib-gi4-gi4
cu-kal-le-tud-da ad-da-ni mu-na-ni-ib-gi4-gi4
dumu-ju10 iri cec-zu-ne he2-eb-us2-en
saj gig2 cec-zu-ne jiri3 gub-ba jen-na
munus-e cag4 kur-kur-ra-ka nu-um-ma-ni-in-pad3-de3-en
iri cec-a-ni ni2-bi-a im-us2
saj gig2 cec-a-ni jiri3 gub-ba im-jen
munus-e cag4 kur-kur-ra-ka nu-um-ma-ni-in-pad3
3(ec5)-kam-ma-ac munus-e nam gal4-la-ni-ce3 a-na im-gu-lu-u8-a-bi
&d;inana-ke4 nam gal4-la-ni-ce3 a-na bi2-in-ak-a-bi
umbin ka su-ug-ga 1(dic)-am3 cu im-ma-an-ti
he-en-du kalam-ma-ka ba-an-gi16-ib
uj3 saj gig2 umbin ka su-ug-ga mu-na-ta-ed2-e
lu2 jic3 dug4-ga-ju10 kur-kur-ra ga-mu-ni-pad3 im-me
lu2 jic3 dug4-ga-ni kur-kur-ra nu-um-ma-ni-in-pad3-de3
lu2-tur ad-da-ni-ir e2-a ba-ci-in-kur9
cu-kal-le-tud-da ad-da-ni-ir gu3 mu-na-de2-e
ad-da-ju10 munus a-ra-dug4-ga-ju10
3(ec5)-kam-ma-ac munus-e nam gal4-la-na-ce3 a-na-am3 im-gul-lu-u8-a-bi
&d;inana-ke4 nam gal4-la-na-ce3 a-na-am3 im-ak-a-bi
umbin ka su-ug-ga 1(dic)-am3 cu im-ma-an-ti
he-en-du kalam-ma-ka ba-an-gi16-ib
uj3 saj gig2 umbin ka su-ug-ga mu-na-ta-ed2-e
lu2 jic3 dug4-ga-ju10 kur-kur-ra ga-mu-ni-pad3 im-me
lu2 jic3 dug4-ga-ni kur-kur-ra nu-um-ma-ni-in-pad3-de3
lu2-tur ad-da-ni mu-na-ni-ib-gi4-gi4
cu-kal-le-tud-da ad-da-ni mu-na-ni-ib-gi4-gi4
dumu-ju10 iri cec-zu he2-eb-us2-en
saj gig2 cec-zu-ne jiri3 gub-ba jen-na
munus-e cag4 kur-kur-ra-ka nu-um-ma-ni-in-pad3-de3-en
iri cec-a-ni ni2-bi-a im-us2
saj gig2 cec-a-ni jiri3 gub-ba im-jen
munus-e cag4 kur-kur-ra-ka nu-um-ma-ni-in-pad3
ud im-zal &d;utu im-ta-e3-a-ra
munus-e ni2-te-a-ni igi im-kar2-kar2
kug &d;inana-ke4 ni2-te-a-ni igi im-kar2-kar2
e ja2-a a-ba-a ma-ab-sig10-ge
e ja2-a a-ba-a ma-ab-aj2-e
e-ne-ej3 a-a ugu-ju10 &d;am-an-ki-ka3 nam-me-a
abzu eridug&ki;-ga &d;en-ki-ka3-ce3 kug &d;inana-ke4 jiri3 im-ma-an-gub
nam-bi-ce3 ur2 im-ma-an-dun-dun cu ba-an-na-la2-la2
a-a &d;en-ki he2-en-ga-mu-e-sig10 he2-en-ga-mu-e-aj2 he2-en-ga-mu-e-tah
lu2-bi abzu-ta cu-ja2 u3-mu-e-ri-ze2-ej3
ec3 e2-an-na-ju10-ce3 ze2-ba-bi da-an-kur9
&d;en-ki-ke4 i3-sag9 mu-na-ab-be2 he2-am3 mu-na-ab-be2
kug &d;inana abzu eridug&ki;-ta im-ma-da-ra-ta-e3
ni2-te-a-ni &d;tir-an-na-gin7 an-na ba-an-gi16-ib ki ba-da-an-us2
ulu3 i3-dib-be2 me-er i3-dib-be2
cu-kal-le-tud-da dili-ni ni2-ta ba-ab-tur-tur-re
munus-e cag4 kur-kur-ra-ka im-ma-na-ni-in-pad3
kug &d;inana-ke4 cu-kal-le-tud-da-ar gu3 mu-na-de2-e
a-gin7-nam x  x ni jal2
ur pi ba
ance pi ba-x
cah2 pi ba
cu-kal-le-tud-da kug &d;inana-ra mu-na-ni-ib-gi4-gi4
nin-ju10 mu2-sar-e a sig10-sig10-ge5-da-ju10
nisig-ga da pu2 ak-da-ju10
nisig dili-e nu-me-a a-na nu-me-a-bi
ur2-ba im-ta-bal zu2 im-ta-gaz
tum9-dal a-na-am3 de6-a-bi
igi-ju10 sahar kur-ra im-mi-ib-ra
ub igi-ju10 cu tuku-tuku-da-ju10
nij2 im-ma-ra-si-ig zag-bi nu-zu
sig-ce3 igi mu-il2 dijir un3-na kur ud e3-ke4-ne igi bi2-du8
nim-ce3 igi mu-il2 dijir un3-na kur ud cu2-ke4-ne igi bi2-du8
&d;gidim dili du-ra igi mu-ni-in-du8
dijir dili du-ra igi mu-un-ja2-ja2
me cu du7-du7-da igi bi2-in-du8
nam tar-ra dijir-re-e-ne-ce3 igi-ni mu-ni-jal2
sar-e ki 300 600 nu-te-a-ba
ki-ba jic-an-dul3 1(dic)-am3 i3-gub
jic-an-dul3-bi &jic;asal2 dug3 jissu dajal-la-kam
jissu-bi sig-ga ud zal-la
an-bar7 an-usan-na nu-gi4-gi4
ud-ba nin-ju10 an mu-nijin2-na-ta ki mu-nijin2-na-ta
&d;inana an mu-nijin2-na-ta ki mu-nijin2-na-ta
elam&ki; su-bir4&ki;-a mu-nijin2-na-ta
dubur an gil-gi16-il-la mu-un-nijin2-na-ta
nu-gig kuc2-a-ni-ta im-ma-te dur2-bi-ce3 i3-nu2
zag sar-ra-ja2 igi im-ma-ni-sig10
jic3 im-ma-ni-dug4 ne im-ma-ni-su-ub
zag sar-ra-ju10-ce3 im-ma-ci-in-gi4
ur5-gin7 hu-mu-na-ab-be2-a-ka
bi2-in-ra
ba-an-tah
ba-an-gi4
x  nam mu-ni-ib-tar-re
kug &d;inana-ke4 cu-kal-e-tud-da-ar gu3 mu-na-de2-e
jen-na ba-ug5-ge-en nam-ju10 mu-zu nam-ba-da-ha-lam-e
mu-zu en3-du-a he2-jal2 en3-du he2-dug3-ge
nar tur-e e2-gal lugal-la-ka hu-mu-ni-in-ku7-ku7-de3
sipad-de3 dun5-dun5 &dug;cakir3-ra-ka-na dug3-ge-ec he2-em-mi-ib-be2
sipad-tur-re ki udu lu-a-na mu-zu he2-em-tum2-tum2-mu
e2-gal edin-na e2-zu he2-a
x x du-a-ni gu3 re-a x ha-an-ci-ja2-ja2
mir x x x ne ga-e-ci-dub2
tug2  x ne ga-e-ci-si-ig
a x  x u5-a-ju10-ne
a x  ka -ci-ja2-ja2
cu-kal-e-tud-da  x
nam tar-ra
&d;inana za3-mi2
gub-gub-bu-de3 tuc-tuc-de3
zib2 ance dab5-dab5-be2-de3 dumu lugal-la de2-de2-de3
a-ba zi-bi mu-un-tuku
emeda(um.me)da dumu lugal-la-gin7 bad3-si-a igi al-bar-bar-re
a ed3-de3-na-ac umah-bi he2-naj-e a i-i-de2 bi2-ib-gur3-re-a a umah-bi he2-naj-e
u2-dul.din-ka nij2 nu-sag9-ga gana2 zid-ce3 mu2-a ed3-a
e-ri-ib-gu7-en ti-ri2-ga al-dehi2-me-en
e-ri-ib-naj-e ti-ri2-ga al-dehi2-me-en
dumu-ju10-me-en dijir-zu kur2-ra-am3
ud-da ga-jen na-gada-kam
ud ul-la ga-jen sipad-tur-ra-kam
ga-jen ga-jen-na-am3 ud mi-ni-ib-zal-zal-e
nij2-gur11 lil2-ce3 ba-an-te
ga i3-ti-ir-da gu2-en-na nu-me-a
ki-in-dar mu-da-ab-tar
x ti
x
cu nu-luh-ha kac i3-de2-a
uc7 dug4-ga jiri3 nu-saga11-a
giri17 te-en-na sahar nu-gi4-a
eme ak an-bar7 an-dul3 nu-ja2-ja2
nij2-gig &d;utu-kam
sipad jic3-a-ni nu-&jic;kiri6 suhur-a-ni
ibila nu-gen6-na dam nu-il2 dumu nu-il2 giri17-zal-ce3 nu-il2
sipad he2-em-ta-ab-ed3-de3-a
udu-ni cu-a li-bi2-in-gi4
sipad kug-zu mu-na-bir-a-kam
udu-ni cu-a li-bi2-in-gi4
sipad-tur kuc2-a-ni ama-ni nu-mu-un-da-an-zu
ud ma-ra-an-jal2 zid2 ma5-a
am-e nij2-gig &jic;apin-na-kam
tur gu7-a lu2 nu-til-le
igi-tum3 la2 saj jic ra-ra
tur-bi gu7-a mah-bi til3-la
dib-dib-be2 jen-na jiri3 ki-a sig10-bi2-ib
en-na til3-la gu5-li-ni-im
ud ug5-ga gal5-la2 gal-la-ni-im
nam-gu5-li nij2 ud 1-a-kam 3-a-kam
nam-gi4-me-a-ac nij2 da-ri2-kam
du14 ak-e ki nam-gi4-me-ac-kam nam-cec-gal-la-ce3
eme sig gu7-e ki nam-luh-ce3 i3-jal2
kaskal nij2 gu7-da lu2 nu-kuc2-u3
ud cu2-uc-e ki bi2-ib-de5-de5-ge
su nam-lu2-ulu3-ka a gig i3-jal2
nisig nu-sam2 nijin sam2-e dug4-ge nu-tab-ba-e
cu nu-kug gub-ba-e u2 igi-ta nu-ub-ta-a-an-ed3
cu gid2-e cu mu-da-gid2-e
cu bur2-ra cu mu-da-bur2-e
kug tuku cag4 an-hul2 ce tuku ur5 an-sag9
nij2-ur2-limmu2 tuku-e u3 mu-un-ci-ku-ku
&d;en-lil2 in zi im-ge4-en-na-ju10
&tug2;nij2-dara2-ju10 du-um nu-du-x
&d;en-lil2-le a-na-am3 in-ak in-bul-bul
&urud;cukur in-sig10 su mu-ni-ib-te-te
&d;utu bar-ra he2-ne-x-cu2
ni2-zu cu nu-zu-am3 kur9-ni-ib
&d;ic-bi-er3-ra lugal-e cu-ni x nin-e
kurun2  de2-a
x -da-an-kud-da
x
abula jal2 x x x
x a jal2 x x
lu2 ur x x x x
a x an x x
abula x tuku
x x la
&d;en-lil2-le x x gu7
lu2 dab5 an-na x x x x
iri-am3
na-an-ni libir-ra mu-un-kal
e2 mu-un-du3 x x x x
bad3 nibru&ki; i3-du3
e2-an-na mu-du3 u3-mu-un-cub im-ma-an-du
si-mu-ru i3-dab5 bad3-e nu-un-x
nam-lugal kalag-ga igi nu-mu-du8
ur5 na-an-na kur-ra ba-ra-an-de6
u3 nij2 ka x
ka cu-a ba-an-x
kac-gin7 igi-na ud x x
ud-da ga-til3-e gud-gin7 saman bi2-in-la2
ur-&d;namma mu-ca-lum gal-gal e2 &d;en-lil2-la2
na-an-ni libir-ra-ni mu-na-kal
je26-e lu2 libir-ra-ka-e-ce
geme2 nij2 hi-li-a-ke4 &d;ickur dijir lugal lil2-e
ukuc2-gin7 ki dug3 hu-mu-un-dar-re
geme2 ig du-da
geme2 e2-gal-la za-ra dug4-dug4
arad e2-gal-la ga-til3-ba gu7-gu7
geme2 kug-du8-a-ni mu-un-de6
30 ma-na im-ba an-x x
geme2 ni2 te-a-gin7 &jic;naja3 bi2-gur4-gur4
geme2 &jic;ba-an-e nu-ub-si-am3
dum-dam an-da-ab-za
ka nu-un-si
murub2 nu-si-e-ce
e2-ta e3 sila-ta kur9-ra gi4-in-e
ga-ca-an-na-ni jicbum-ma bi2-in-tuc
e2-&na4;kinkin(har)-na du14 he2-en-jal2
geme2 nij2 zuh-a-ni pa im-mi-in-ed3
geme2-da nu2-da-ni nitah kalag-da x
geme2 nij2 zuh-zuh-a-ni nin-e lu2-da x-sig10
lu2 lu2-u3 pa li-bi2-ib-e3
cag4 hul2-la e2-gi4-a cag4 ib2-ba-kam
geme2 nu-sam2-ac &na4;kinkin(har) an-na sar
&na4;kinkin(har) bur12-ra-gin7 al-du7-du7-du7-de3-en
ga-an-kur9 ga-ab-x x x
ga-ab-hul-hul-hul x x
dijir si sa2 gi gur5-ru-uc
ga-ab-sam2 ga-ba-x
x x




x (x) x til3-la x
x x-gin7 ki-gal-la
gud ga gu7-a-gin7 x
til3-la lul-la hul na-an-gu-ul-en
gam ha-la-zu-ce3 mu-un-jal2
zid-du erim2-du
u3 dub-cen nu-me-en u3 dub
ma-an-ud-da-ni-ta ur5-gin7 x
en-e unug&ki;-ga nam im-ma-kud-de3 x
e-ne-ra nin e2-an-na-ke4 (x)
ajrig cu dim4-ma sa-ku kalag-ga-me-en
da-da ha-ba-bad je26-e da-da (x)
nam-ugula-a ma-ab-du7-du7-un
nam-sun7-na-ta gi duru5-gin7
saj gu2-ni-ce3 he2-bi2-in-ed3-de3
jic-erin2 sa ak pu2 nij2 jiri3-a-kam
dam-gara3 gu5-li-ni-ir lu2 na-an-tuku-tuku
dam-gar3-ra kug ta ba-an-tur i3 u3 ce ta ba-an-tur
nam-dam-gar3-ra &na4;lagab za-gin3-na
na4 lugal-bi-ir a-da-x x x du
sig9-ga ba-ra-gid2-de3 kalag-ga ba-ra-ab-gub
cim sis-me cim ga-rac&sar; he2
cim lu-ub2&sar; nam-me
in dub2-dub2-bu-ra in mu-na-an-jar
giri17 ur5-e giri17 mu-na-an-ur5-re
pirij arah4 sa-ba gub-ba
ur5 ja2-a-kam lugal-e jic mu-ub-ze2-ze2
ga-ab-gid2 mu-un-da-ku5-ru
cu-bi bar edin-na mu-da-an-du
eme-cid muc-gin7 ga-ba-gid2-da-gin7 ab-ta-ab-us2
he2-dab5 tur-ra-gin7 en-nu-uj3-ja2 cag4-ce3 nu-gid2-de3
ga-an-tuc-e e2 ba-an-gub
ur11-ru-e a-cag4 ba-ab-gub
hac2 a-ra-an-gid2-nam lu2 ce-jic-i3 bi2-ib2-il2-il2
mu &d;ickur kur gul-gul
an-ja2 ma2 ba-ra-mu-e-da-ab-bal-e
&d;ickur-e kur al-dar-dar-e
&kuc;a-ja2-la2 nu-dar-re
dag i3-pad3-da-ju10 zu2-lum-bi dilmun-na
geme2 kar-ra u3 lul-la ku-ku
mac-da3-e edin lil2-lil2-bu-ka
amar-bi ga bi2-ib-gu7
igi ti-ti x an x uri-e-ne
umun3-ce3 pirij-gin7 du
kij2 ak-de3 nij2-gilim-ma-gin7 du
ud ul-e3 nam al-tar-ra
&d;utu gub-ba-ni nam-lugal mu-un-na-an-cum2
&jic;tukul mu-zu na-an-pad3-de3
su-zu he2-pad3-de3
&u2;lu-ub2&sar; ze2-ze2 cim sis-me
dug3-ga lu2-kur2-ra ma-ab-tum3
cum2-ma-ab lugal-la-kam
dug3-ga-ab dumu sagi-a-kam
nagar &jic;kibir2-am3
ad-kid ma-sa2-ab-am3
simug da tur-tur ak
nar u8-ux(pa)-a a-la-la
saj bul-e id2-da bal-le
&id2;idigna ud a2 dirig ra  ce-ba-e-da-a-x
ugula a2 jic jar-ra nu-un-zu-a
erin2-na-ni saj sag3-ge nu-gul-e
x en-bi-im
e2 &d;en-lil2-la2 gu2-dirig sajja ugula-bi-im
e2 &d;en-lil2-la2 pa4-har addir-am3
&d;en-lil2-le cer7-da gu-la-ni cag4-jar-ra
ur-e nu-mu-na-an-cum2
munus-e munus-e gu3 al-de2-de2-e
ur-gir15 &jic;ilar &jic;ellag ra-a-gin7
dum-dam an-da-ab-za
nij2 gu erim2-ma dum-dam za
inim ga-ab-dug4 jiri3-bi-gin7 du-du
ka an-tuku-da a-ba-am3 mu-da-ab-sa2-e
id2-da he2-ib-dirig-ma
bi2-ib-tur-re
za-e ja2-ra dug4-ma-ab je26-e za-a ga-ri-ib-dug4
x al-ak-a nij2-gu7-a
za-e je26-e mu-de3-dug4
je26-e za-e mu-de3-dug4
hu-ru-um ti-ti ur-saj-e-ne
hu-ru-um ka tuku
ur im-di me2-er im-di
mu-lu-ju10 ba-ra-mu-un-di
ki jiri3 ba-la2 sukkal &d;ba-u2-ke4
x-na-ab-tah-e-ce
ce nu-jal2-la cu iri&ki;-ka
gi nu-jal2-la nam-ukur3-ra dirig-ga
nij2 ga-til3 nu ga-til3 nij2 ba-til nu ba-til
nij2 nu-kur2-ra-am3
zilulu cu hal-la ab-zil-zil
2(min)-a-bi lu2 1(dic)-gin7-nam
ki an-ba-ju10 e-ne in-pad3-de3
na-an-ni-ib-dib-be2-en
ud5-de3 nu-um-jen-na e2-ri-a an-zu
ka-ju10 tu7 bil-la2 ma-ra-sed-de3-en
ku6-ta jiri3-pax(pad)-ra2 ma-ni-ib-de5-de5-ge-en
ka-ju10 itid-da ka ba-da-si
eme-ju10 ance kar-ra-gin7 ejer-bi-ce3 nu-gi4-gi4
ud gid2-da cukur2-ju10 bur12-ra cag4-ju10 x x
ur-gir15 mu-un-di-ni-ib-si
ja2-ra ba-til je26-e ba-hul2-le-en
ama-ju10 cukur2-ju10 2(min)-am3 ba-ra-ab-ba
gud-de3 mur-ra gub
amar-ta e2-ubur-ra ba-ni-in-kur9
tec2-e he2-il2-il2 za-e lag-ga he2-dur2
nij2 zu-a-ni ga-ra-an-da-ab-be2
nij2 nu-zu-am3 lu2-ki-inim-ma ab-ta-e3
nij2-gig &d;suen-na-kam
ka jal2 taka4-a nim ba-an-ku4-ku4
sizkur2-re nam-til3 i3-u3-tud
sun7-na nam-tag al-ja2-ja2 a2-sag3 al-il2-il2
he2-em-ta-ab-ed3-de3
a2 zid-da-zu mac2 he2-da-jal2
gab2-bu-zu kadra he2-da-jal2
umbin ku5-ru tug2-mu-dur7-ra-am3 mur10
al-jen al-zal al-til ki nu-um-gub
bi2-in-dug4 nu-mu-un-ni-x-x
ka-ga14-ni lul-la-am3
-jal2-e
dug4 nu-tar-ra-bi
umbin gig-ga ur2-ra jal2-la-ju10
jiri3 gig-ga &kuc;e-sir2 jal2-la-ju10
cag4 gig-ga-ju10 a-ba-a hu-mu-un-pad3-de3
&d;inana-ke4 cag4 gig-ga-ju10 i3 he2-eb-de2
tug2 dim-gal-la-ke4 id2-da bi2-ib-uc2-e
du14-da in-na di-da inim-ma he2-ri-ib-pad3-de3
an-na-dug3-ga mun he2-gu7-e
nu-un-na-dug3-ga &u2;munzer he2-gu7-e
izi nu-ub-da-an-ten-a-ac li-gi4-in-zu sar-ra-ab
x (x) te me-ce3-am3 ka ki in-e3
x bur2-ra-ab x (x)
x im ni ba a geme2 te-en ba gig-ga
&jic;dusu ni2-ja2 zag x a ud x
x bal-a sahar-bi ba-su3-su3-un
dijir lu2-ulu3 sipad u2 kij2-ja2 lu2-ulu3-kam
udu-gin7 u2 gu7-a he2-en-tum2-tum2-mu
en-na-bi-ce3-am3 ka silim cum2-ma
nu-un-da-ab-da13-da13
ka-bi igi nijin2 ma-ab-tum2-me
an ba-gul-gul ki ba-sag3-sag3
an ba-gul ki ba-sag3-ga-ta
lu2 ni2-bi-a ba-an-gub
us2-saj si nu-sa2 ejer-bi nu-gen6-na
elam&ki; kur9-ra-am3 zu2-ni ba-da-kece2
elam&ki; al-til3-la-ni nu-dug3-ga
gig gu2-nida lal3-gin7 ib2-ak
mar-tu i3-gu7-a nij2 cag4-bi nu-un-zu
al-kar-kar-re ejer-ra-ni al-kar
u18-lu igi-ja2 sahar-bi in-sig9-ga
a-na-ac-am3 ejer-ra mu-un-dub2-be2-en
gi-gur-ta &jic;ma2-ce3
a-cag4 si-mu-ur4-ru-um&ki;
cah2 tun3-pad ka jal2-la-gin7
ja2-nun am3-nijin2-nijin2-e-en
zag tag-ga &d;inana jectug2 u18-lu ma-mu2-da-ka-ni
al-sa nu-sa ab-ta-dub-be2-en
al-ur4-ur4-na-ka-nam
al-de5-de5-e-na-ka-nam
ba-an-jen ba-an-jen mu-ni-ib-be2-ne
ha-ma-gub-be2-en gudug-e-ne
hac2-za gur-ra acgab-e-ne
ub-da an-gub lukur-e-ne
ga-ba-e-de3-gub nu-kiri6-ke4-ne
zi &d;en-ki i3-pad3 tug2-zu e2-a ud ba-ra-zal-e &lu2;azlag2-e-ne
ud al-cu2-cu2-ru im nu-cej3-cej3
im al-cej3 &kuc;e-sir2 nu-du8
&id2;idigna-a ka-ba mu-un-zur-re
a-gar3-re nu-si-si
eridug&ki; he2-jal2-la du3-a-ba
uguugu4-bi e2 nar-ra-ka igi la2-bi al-tuc
i3 ga &jic;silig-ta ab-ta-car2
1(dic)-bi 1(dic) he2-a igi-igi-bi an-di-ni-ib-kur2-kur2
ud5-de3 nam-um-ma ba-dug4 nam-u2-zug4 ib2-ak
1(dic) lag 1(dic) ab-sin2 je26-e 3(ec5)-kam-ma-bi-me-en
kacbirx(a.sud)-a ga-naj zag gal-la ga-tuc
nu-mu-na-kal ezem-ma ba-du
ud mu-e-ci-zal a-na-am3 cu mu-da-ti
alan mu-sag9 ucbar7 mu-un-da-hul2
i-gi4-in-zu lu2-ulu3-am3
inim dug3 gu5-li lu2 car2-ra-ka
inim gul-la gud 4 la2-a
cu nu-luh-ha ka-e tum3-da nij2-gig-ga-am3
engar igi-jal2-la e2-a hu-mu-e-da-an-til3
naj-ju10 id2-da ki-nu2-ju10 ki-kid-am3
muc-da-gur4-e suh am3-kece2-kece2
e2-ce3 ga-jen-na saj a-ab-kal
cag4-ju10 &jic;kiri6 ha-ra-dirig-ga
&d;utu nu-um-ta-e3
an gur3-ru ki cu-ni-ce3 la2-a
ce muc5 nij2-gig lu2-gidim-ma-ka
zid2-gig nij2-gig dijir-ra-na-ka
lu2 &jic;ma2 dirig-ga nij2 kab2-a di-da
ugu tug2-ga gal4-la cu dug4-ga
nij2-gig &d;suen-na-ka
&im;cu-rin-na cir3-ra ninda al-tum3-mu
nij2-gig &d;inana-ka
ga-ga-ju10 lu2-ju10 sug4-ga mu-da-ab-be2
e-ze2 nij2-erim2-e an-na-ra-ab-dul
&gi;cag4-sur nu-ub-ra-ah-a zid2-ni nu-cub-be2
igi-tum3 la2 gid2-i-da igi du8 nij2-gig &d;nin-urta-ke4
nam-tar-re gaba-ri-me-en
zid-du dug4-ga-ab erim2-du dug4-ga-ab
ka-ta he2-jal2 cu-a nu-jal2
x-ra
-kur9-ra dam-a-ni x x x
u3-u8-a bi2-in-dug4 &jic;ma2 ba-da-an-su
a-la-la bi2-in-dug4 gi-muc ba-da-an-hac
gu2 zu-hu-ul-la-ni-ta du-du-a
gu2 bal gu2 ki-ta al-ak-e
a-cag4 buru4&mucen;-gin7 zu2 e-da-ra-ah
uc-bar du8-a geme2 2(min)-a-bi 1(dic)-a-bi uj3-il2 du8-a arad 3(ec5)-a-bi 2(min)-a-bi
&jic;mar cu-ku6-am3 nu-mu-ne-dal-la
ka-ju10 lu2 mu-da-ab-sa2-e
a-na-am3 ne-e um-bar-bar-re-zu
u3 ne-e um-bar-bar-re-zu
al-jal2 &tug2;nij2-dara2-am3
u2-gu ba-an-de2 tug2-ga-am3
lu2 dub-saj-ja2 izi al-gu7-e
nu-ub-be2 lu2 ejer-ra me-a lu2 dub-saj-ja2
erin2-ta gu3 de2-de2
si sa2 un-tar-e nij2-erim2 ib2-il2-e
u3 x (x) x x x
de2 x ka
x x gi x
x
x x
x mu x a x
3(ec5)
x cu a
nu-dug3
kalag-ga x a x
x x x a naj-naj
x igi x x
x
ic
nin9
ud
igi-ni
jic ga-cub-cub tir ga-sag3-sag3 ama-ju10 hu-mu-da-an-zu
&d;nin-urta-me-en jic ga-cub-cub tir ga-sag3-sag3 ama-ju10 hu-mu-da-an-zu
&urud;tun3 x x-gin7 gu2-gur5-ru ga-am3-dug4 ama-ju10 hu-mu-da-an-zu
&urud;tun3 gal-gin7 bad3 dub ga-cub-cub ama-ju10 hu-mu-da-an-zu
jiri3 nijin2-a-gin7 erin2-bi ga-dub2-dub2 ama-ju10 hu-mu-da-an-zu
ud-de3 ma2-uru5-gin7 tec2 ga-am3-gu7 ama-ju10 hu-mu-da-an-zu
ur-saj (x) me3 sumur-ra x saj mu-un-dub2-dub2-be2
en-e ki-bal nu-ce-ga nam im-ma-kud-de3
e ru (x) a &jic;gud-si-ac ga-ra-ab-x uc11-zu ga-mu-ni-gur8
abula-zu jic x jar x u3-bi2-tar x-zu sa2 ga-am3-dug4
an-za-gar3-zu &kuc;gur21ur3 u3-bi2-la2 sahar-re-ec ga-mu-dub-dub
iri &d;en-lil2-le nam ku5-ra2-gin7 ka×x-zu ga-mu-ni-x
iri &d;nin-urta hul-a-gin7 du6-du6-da ga-x x x
sa-gid2-da-am3
e lugal a2 cum2-ma &d;en-lil2-la2 kur cu-ce3 jar-u3
en &d;nin-urta a2 cum2-ma &d;en-lil2-la2 kur cu-ce3 jar-u3
en pa5-cec an-na a2 cum2-ma &d;en-lil2-la2 kur cu-ce3 jar-u3
en &d;nin-urta x x
ki-sikil &d;nin-nibru&ki; nin
en &d;nin-urta lugal-ju10 x
&d;ig-alim-ma lugal-ju10
&d;cul-cag4-ga-na lugal-ju10 x
sa-jar-ra-am3 cu-ta e-ne di-dam
tigi &d;nin-urta-ka-kam
x kug-sig17 ud x x x x mi2 he2-ma-ni-in-dug4
&jic;tukul-la ud sud x x-ja2 u18-ru-gin7 ki he2-ma-ni-us2-sa
ni x x ru x-ma-ju10-ne
x x x x x x x x x x gaba zig3-ga-ju10-ne
ce-er-zid ud-de9-ec2 mu2-a-gin7 men kug-ga mul-la-ju10-ne
jidru mah nam-he2-a ur4-ur4-ra cu-ju10-ce3 jal2-la-bi
&jic;gu-za suhuc gen6-na x x saj-ec2 rig7-ga-ja2
x x saj an-ce3 he-bi2-il2
cul-gi sipad zid ki-en-gi-ra-me-en3 nij2-zid ki-bi-ce3 hu-mu-jar-ja2-ar
nij2-erim2 a-ji6 a e3-a-gin7 uzugx(ka.u2)-ge he2-mi-bu3
mi2 gal-gal ni2-ju10 en-na bi2-dug4-ga
mu &d;en-lil2-la2 lul ba-ra-na he2-gen6
am babbar2-gin7 saj he2-ci-
x x
x x
unken ak x
mi2-bi-im hu-mu-dug4
x x x x
x urud x x x-mu-dug4
x x kalam-ma jen-na-ja2 mi2-bi-im hu-mu-dug4
cu dim4 nij2 sag9-ge x-gin7 ka-ga mi-ni-jal2-la ja2-ra mi2 zid-bi-im hu-mu-dug4
jecpu2 lirum3-ta a2 ha-ma-gun3 mi2-bi-im hu-mu-dug4
a-la &d;en-lil2-da ma-ab-be2 kalam-ma gi4-a x x x x na hi nim dar-ra-ja2
ec3 nibru&ki;-ce3 jiri3 urim5&ki;-ma-ce3 cu nijin2-nijin2-na-ja2
kaskal da-na 30 jen-na-ja2 ja2-ra mi2 zid-bi-im hu-mu-dug4
ab2 gu3 dug3-ga amar gu3 su3-ra2
in-nin9-e tur3-e jen-na-e
&lu2;ki-sikil ud um-du-u3-nam
&d;inana &dug;cakir3-e gu3 he2-em-me
&dug;cakir3 nitalam3-zu-ke4 gu3 he2-em-me
&d;inana &dug;cakir3-e gu3 he2-em-me
&dug;cakir3 &d;dumu-zid-da-ke4 gu3 he2-em-me
&d;inana &dug;cakir3-e gu3 he2-em-me
dun5-dun5 &dug;cakir3-ra ca-mu-ra-ab-ku
&d;inana ur5-re he2-mu-e-hul2-e
sipad zid lu2 i-lu dug3-ga-ke4
mur ca4 i-lu ca-ra-an-ib-be2
in-nin nij2-nam-ma nij2 ku7-ku7-da
&d;inana cag4-zu he2-mu-e-hul2-le
in-nin tur3-ra kur9-ra-zu-ne
&d;inana tur3 ca-mu-u8-mu-da-hul2-le
nu-u8-gig amac-a kur9-ra-zu-ne
&d;inana amac ca-mu-u8-da-hul2-le
e2-bu-ra-ka kur9-ra-zu-ne
siki u8 zid-de3 cu-mu-ba-ra-ge-nam
amac kug-ge i3 ki ha-ra-ab-dajal-e
&e2;tur3-e i3 gara2 hu-mu-ra-ab-tum3
amac-e giri17-zal-la he2-sud4
&d;ic-me-&d;da-gan ud-da-ni he2-su13-ud
u8-e sila4-bi mi2 zid di-de3
nitalam-ju10 u6 dug3-ge-ec he2-i-i
dijir-ra-na-kam
inim-ma-an-ni kur2-kur2-re bi2-in-dirig
inim cag4-ga-na-ke4 sa bi2-in-dug4
nam-mah-a-ni ki-en-gi-re bi2-in-x
&d;utu lugal igi-ni-ce3 ba-jen
e2 in nun-na-ke4 ki mi x x
x
abula x x (x) u6 ba-ni-x
lugal mec3 babbar2 urim5&ki;-ma ki dug3-ge mu2-a
jic-an-dul3 pa gal-gal-la igi an-na gub-ba
jissu-zu-uc mu-ri mu he2-jal2-la kur2-kur2-ra dul4-la
an-ne2 igi sag9 x bar ka hul2-la ma x x
ur-&d;namma dumu &d;nin-sumun2-ke4
lugal &d;en-lil2-le a2 cum2-ma
&d;nin-lil2-le mi2 zid-de3-ec dug4-ga
&d;nin-hur-saj inim-ma cag4-ga-na huj-ja2
&d;en-ki-ke4 jectug2 mah cum2-ma
&d;nin-x x
ama tud-da-zu &d;nin-sumun2 e2-kic-nu-jal2-la gaba-na he2-em-tab
me-zu ne
a-a &d;nanna x x
uj3-ja2 mi-ni-pad3 an
cul &d;suen ki.lugal.gub-zu kug
an aga zid men saj-ja2-zu za-e
ki barag gal mah dur2 jar-ra-zu zi
ka kug ba-a-zu u18-ru gal me pa
aga nam-lugal-la men kug suh10-gir11
&jic;gu-za me ur4-ur4 barag saj il2 x
pec10-jal2 nam barag-ga numun zid
&d;i-bi2-&d;suen-ju10 an kug-ta nam x
en me kug-ku3-ug me sikil cu-luh zalag nam
si mul-mul su3-ra2-aj2 an-na cul &d;suen
ud te-ec-e gal idim-ma hi-li-bi ki
nibru&ki; a2 tal2-tal2 &d;nanna cag4 kug
nun zi-le an ki cu2-a-ba iti6 x
gud pa e3 &d;en-lil2-da mah dib hi x
x x x an  x x mu ud
x
&m;lugal-ibila u3-na-dug4
&m;inim-&d;inana-ke4 na-ab-be2-a
eme-gir15-ce3 gu2-zu na-ab-cub-be2-en
2(man)-kam-ma-ce3 eme si sa2-bi-ce3 lu2 mu-e-ci-in-gi4-gi4
he2-jal2
lu2-tur igi-zu-ce3 al-durunun-na
e2-dub-ba-a-ta na-ab-ta-ed2-en
na-an-ga-ma lu2 na-me lul i-ri-ib-sig10-ge5
ugu ad-da-na-ce3 ga-am3-jen a-ra-ab-be2
en-na jickim je26-e u3 za-e inim i3-bal-en-da-na
lu2-u3 mu-e-ci-in-gi4-gi4-a
lu2-tur cu nam-bi2-bar-re-en
x ma bi2-tuku lu2-tur silim-ma-ni ad-da-x ka-za in-tuku a-ma-ru-kam
x
sud
cec4
-an-tah
nij2 x x x ne-gin7 x mu-ni-ib-tar-re
a2-tuku a2 gal-gal-la gaba-ri ba-an-tuku-tuku-u2
na4-1-cu saj-kal &na4;esi il2-la i3-jen
x mu-un-da-an-u3-tud pec-e ha-ba-a-gub-be2
cec a2 zid-da-zu-um
agarinx(nina) gub-ba-a-zu-um
mu-un-u3-tud pa e3 he2-a-ak-ke4
ba-al-ba-al-e nij2 he2-em-jar-jar-e
mah-di a i3-ni-ri
-e ubur-gin7 ama-ni bi2-dun5
abzu-ce3 u3-mu-u3-du8
zag an-ur2-ra-ce3
hu-mu-ra-a-du
u3-mi-ak
x x x
-a
du6 dul2 u3-
&jic;gana2-ur3-ju10 x
du6-du6 gul-e
urud nij2 kalag-ga-a jiri3 si
ucumgal-e
urud nij2 kalag-ga-a a-cag4
a sumur-ra2 u8 kab
urud nij2 kalag-ga-a a mah
&d;en-lil2-le mu
su en-bi x x x
kug urud nij2 kalag-ga mu-
&d;en-lil2-le
&d;en-lil2-le cag4
x x an ki-a pa
a2 ba-an-da-aj2
x ki x
mu
jar
an
an
urud
&d;en-lil2-le
sukkal-a-ni &d;nuska-ar gu3 mu-na-de2-e
sukkal &d;nuska-ju10 ud-ul-la a-ra-zu
&jic;gu-za urud nij2 kalag-ga-a x x x-e im x x i3-gub x-x-ni-ce3 he2-tuc
ur5-gin7 hu-mu-na-ab-be2-a-ka
&d;nuska-a-ke4 a-ga sukkal ki mar-za-a-ce3
jiri3-ni 2-a-bi mu-du.du
urud nij2 kalag-ga-ar kur9-mi-ni mu-na-ab-be2
ud-ba urud nij2 kalag-ga kij2 a2 gal-gal-a-na
he2-jal2 an ki mac2 kadra-ce3 gaba-na i3-im-tab
u3 kug-ga mac2 gud udu mu-gaz-gaz-e gaba-na i3-im-tab
x  x-ka jic ki nu-ja2-ja2
kug kug tur-tur  bi hi im hi-a zar hi-ce3 an x (x)
ejer-a-ni x-da-ni mu tuku nij2 dug3-dug3-ga-x
urud nij2 kalag-ga-ar gu2-na
kug &gi;pisaj libir x
cag4-bi-a hi x ba-ni-x x
kug kug tur-tur x x im-ma-
ibila kalag-ga a-a &d;en-lil2-ra
urud nij2 kalag-ga in la-ga mu-tu-ub-be2 ac2 la-ga im-da-an-du
uj3-ga6-ga6ga kij2 a2 zag har di
al ki ba-al bahar2 ud 10-ce3 im-ma cu e3-e3
he2-dab5 ud zal-le-da pu2-saj luh a tu5-a nu-du7
ma2-gij4 ma2 du8 i3 ku6-da kum2-ma tug2 dan4-na-a nu-du7
muhaldim i3 kum2 a saj il2-la ki inim-ma-e gub-ba
lunga ud ne-a &tug2;ib2-la2 nu-u3-du8 cu im nu-carag(ud.sar)-ge
munu4.sar en-te-en ni2 nu-ten-ten uzu nij2 du.du x
lu2-kin-na-tum sa-par4 la2 pu2-saj-e gub-ba
cu-i pec-ca-a ka kud-a suhuc la du suh-suh
gud &jic;mar gu2-un-na-ka saj bal-e
ance ki &jic;cu-dul4-ce3 gu2 x x kal u2 il2-il2
saj ur3-ur3-ba ka sa ga mu-
mar ce ur3 &jic;li-li
ja2-la nu-dag a
su hi &u2;ki.kal hi
im hi zar hi
x x hi nagar x
x-e ka
gir4  ninda kum2
jic
x
-ke4-en6
x -ak-am3
x  ba-du
-ba jal2 im-du8-a ak
nij2 saj  x-du8-u3
di-di
x du -a-ba
x bi2-ib2-tuku x x
kal x sar-za x ur-mah nu-bad ci-im-sar-e
uc ba-ra-x-a u3 gi-sig7 ba-ra-du3-a
e3-ba-ra  x cu im-dag
e2-a e2 x x jicbunx(ki.bi) ec-gar3-ju10-um
kug-ge -in-si-ig-ga-na munus nu-mu-ni-in-tu-ub
nam-kalag-ga  ur5-ce3 mu-ni-in-dug4
ud-ba urud nij2 kalag-ga ur-saj an-na-kam
su in-kal x x nu-mu-dab5 gig cag4 nu-hul x sag3
gu2 in-kal tug2-ga nu-gig-ge-bi nu-mu-na-an-du3
dijir-re-ne-er tug2 igi hul2-la-ni mu-ne-
urud nij2 kalag-ga-a ka
&d;a-nun-na-ke4-ne-er gu3 mu-ne-de2-e
&d;nin-sumun2 munus nam-nam-ma-ke4 cu dajal -ni-in-x
dug4-ga-am3 x in  gu sa-sa-sa
x jar jectug2  ha-lam
x ka lul-lul-na suhuc-gin7 bur12  x
x gan an cag4 kuc2-ju10
e2-a izi-bi igi &d;en-lil2-la2-ce3 x
ni x a kum2-ma an saj-ja2 ga-an-
urud nij2 kalag-ga kug-ra mu-na-ni-ib2-gi4-gi4
kug a-gar5 lul-lul-na a2 kij2 nu-sukux(sukud)-ra2
lul-gu dub-ba kij2 urud nu-ak-e
cu kicib-la2 nu-tuku kij2 x  du3
gu2 si-ig nij2 nu-il2 gun2-na nij2 nu-
cag4 tukul-la su nu-tuku lu2-ulu3 a nu-e3
ma2 esir2 a-na id2-de3 lu2 nu-mu-
i3 im-ti-x
la2 cajan i3 im-ti-ti
pu2 lu2 cu du3-a
cu lul-la dug4-dug4
-ga cu-ni nij2-ku5-ra2 tum2-ma
x lul-gu ur3 cu ur3-ur3
x lu2-ta di lu2-lul ba-si-si
x x bi2-in-kece2-ra2-zu edin-na in-du nu-un-du he2-a
(x) x e3-a-zu da-ga-na lu2 ba-ra-ba-an-ja2-ja2
x x-da-zu-u3 a2 ki-in-du-ka ce ba-ra-ni-ib2-buluj3-e
ce guru7 ba-ra-dub-dub-be2 lu2 ba-ra-mu-hul2-le
barag-ge guz-za ce ba-ra-am3-sig9-ge
&jic;ma2-gur8 dim2-ma-za lugal ba-ra-am3-u3
&jic;gigir-zu har-ra-an nij2 su3-ra2-ba lu2 ba-ra-mu-il2-le
x x gu7-a-zu e2-gal-la &jic;bancur ba-ra-am3-gub-be2
x x juruc-bi ce sur-ra-zu ur5 ba-ra-am3-sag9-ge
x jic hi-a i3 dug3-ga-zu sila-a ba-ra-gub-gub-be2
jic ba-ra-ak-ke4-en6 gi ba-ra-ak-ke4-en6
x-le
-bi
x
an ki-ta ba9-ra2-ta
x x a na8-na8 nu-jal2-la-am3
x uj3-e u2 gu7-de3
a-a-ju10 &d;en-lil2-le ud dili-a mu-tud-de3-en6-na-ta
&id2;idigna am gal-gin7 he2-ma-a-du7-u3
ud-ba jiri3-zu nu-bad nu-u3-gub-gub
(x) x-e &d;en-lil2-la2-ka
x-e-ta nu-bad mu-da-a-zig3
e2-ni-ce3 jiri3-zu mu-ci-gub-gub
a2 sa gi4-a-ja2 ze2 ma-an-gar3-re-ne
he2-jal2 uj3-e ba-cum2-ma-ja2 x-ma ba-ni-ib2-du8-e
kug e2-gal-ce3 igi-zu bar-ra
x x-ke4 an mul gur5-a-gin7 (x) cu mi-ni-ib2-du7
ga-na kij2 a2-zu-a bi2-ak &d;en-lil2-ra mu-na-a-tah-ha
mac2-ud5-da-gin7 eme-bi u3-mu-u3-sud igi ha-bi2-in-tu-u3-gin7
cag4-ba e2-gal-la-am3 ki-gub-zu-um jicbunx(ki.bi) ec-gar3-zu-um
kug e2-gal nu ki-gub-zu nu ki-tuc-zu ga-ra-ab-pad3
lu2-u3-ne pisaj tur-tur kalag-kalag-ga ma2-gin7 a-ra-an-du8-uc
&tug2;nij2-dara2 sumun-sumun-na-ni za-ra a-ra-ni-in-sub6-ec
cag4 &e2;tur3-ra-ka lu2-u3 a2 a-ra-ni-in-ra
dug ka-bi uc2-ca-a-gin7 ugu2-za im i3-bi2-in-du8-ec2
e2 cag4-ga ki ku10-ku10-ga-ba
ki-tum2 ki sah6-sah6-a-bi-a lu2-u3 ki a-ra-ni-in-tum2
ud ki duru5-u3 u3-ma-ti-a-ta
&urud;ha-bu3-da u2 ki kalag-ga car2 nu-u3-da-jal2
ur5-ta en3-zu lu2-u3 nu-tar-re
ud numun-ne2 u3-ma-ti-a-ta
&urud;gij4 &jic;apin dim2 nu-u3-da-jal2
ur5-ta en3-zu lu2-u3 nu-tar-re
en-te-ne2-e u3-ma-ti-a-ta
&urud;ha-zi-in u2 kud nu-u3-da-jal2
ur5-ta en3-zu lu2-u3 nu-tar-re
ud buru14-e u3-ma-ti-a-ta
&urud;gur10 ce gur10-gur10 nu-u3-da-jal2
ur5-ta en3-zu lu2-u3 nu-tar-re
buru14 en-te-en-za &urud;gij4 &urud;bulug nij2 e2 du3-du3 u3 kir11 za-da nu-mu-da-jal2
ur5-ta en3-zu lu2-u3 nu-tar-re
kug sahar e2 cag4-ga jectug2-ga u9-lu-a-me-en3
pec2 ku4-kur e2 sig9-ga eme li-li sag3-ge
kug e2-gal nu ki-gub-zu-um
ki sah6 ki-tum2-ma-am3 ur5-ra-am3 ki-gub-zu-um
kug jicbunx(ki.bi) nu ec2-gar3 nu cag4-ga tab ec2-gar3-zu-um
kug a-gar5 lul-lul-na a2 kij2 nu-sukux(sukud)-ra2
kij2-gi4-a dijir dim2 cu-zu la-ba-tij4-je26-da-a
ze2 ur-gin7 a-na-ac ma-an-du7-du7-de3-en
kur9-ba-ni muc e2 ku10-ku10-ga ki-tum2-za nu2-i3
urud nij2 kalag-ga-a kug-ra
i-in gen6-na-ni mu-ni-in-dub2 cag4 hul mu-ni-in-dim2
i-in ur hul til3-a a pu2 mun-na-gin7
cu mu-na-ni-in-de6 igi mu-ta-an-lib4-lib4
kug ur-da igi lib4-lib4 nij2 gur4-ra-ni-ce3 nu-tum2
kug-ge urud nij2 kalag-ga-a-ar mu-na-ni-ib-gi4-gi4
&jic;al (x) x saj ki gul-la zu2 ba-ra-a-ba-en6
&jic;sumun-gi4 x x ki hi-hi mu-x saj-gag ba-ra-da-an-sar-sar
&jic;ce-jic-ra-ah garadin10 du6 jidru lagab-bi-ke4 lid2-da-ga-zu sa2-ma-ab
ma2 gu2-na pec10 mu-x x he2-a-tij4-tij4-je26
&jic;ig gal e2 ji6-e he2-a-ra-ra-ra
tibira na4-da du7-du7 nunuz-da i3-kalag ha-ra-ab-du
gir4 si-zu-ta sahar ak
ki-gub kal lul-la mu-dub-dub
pec2 ha-mu-dug4 ki ec5-gar3 gir15-ra-ni
zu2-zu ki ba-al-la eme-zu sahar bal-ce3 ak
&urud;ha-bu3-da &jic;al ki kalag-ga-ke4 du5-bi dab5-ba-a
&urud;gur10 u2 kalag-ga-a izi dub-dub-ba
&urud;ha-zi-in jic saj car2-re &jic;cinig ma-nu zil bur12-e zu2-bi gul-gul-la
&urud;cum jic hur-saj-ja2-ke4 gu2-ba nu2-nu2-a
lu2 ur3-ta cub-ba-gin7 ki-du-e u3-um-ra-ra-an
ur erina8 tuku-gin7 &jic;kici17 gal ad5 ha-ah-e u3-ma-a-ta-ab-guru6-guru6
nu-zuh ji6 an-na cu u3-mu-un-sar-ra-gin7
a lu3 gal-gal saj us2-sa mu a-ri u3-um-ta-a-si
ce bar-rim4-ma-a gu2 id2-da-ac u3-mu-il2
ce-jic-i3 sur3-sur3-ra gu2 id2-da-ac u3-mu-il2
cum2-huc cum2-sikil cum2-za-ha-din gu7-a
lu-ub2&sar; absin3-na la gur-gur-ra x x x-le u3-mu-il2
mun gazi gu2 a-cag4-ga-ka jal2-la bal u3-mu-ak
gud udu ce hi-a u3-mi-gu7
cah2 guructa tud-tud x x munus u3-mu-il2
ze2-da tur-tur-bi nij2-silaj i3-bi2-gu7
cah2 jic gal-gal-be2-e zid2-ku-ku u3-mi-tukur2
kun-zid&ku6; il&ku6; suhur&ku6;-ra ku6 cag4 jal2-la
giraba(ab.gir)&ku6; dun-a nunuz-bi jar-jar-jar-jar-a
gur8-gal&mucen; sud3-da u5&mucen; gal ab-cag4-ga
nunuz uz-a mucen hi-hi-a
nij2 dug3-dug3 edin-na i3-lu-a ne-ne-ha
x x pad
urud nij2 kalag-ga
kug tur-tur 1 gij4-a ga-mu-u3-cum2
3 ma-na 4 ma-na saj he2-a-aj2
lu2-ulu3 buluj3-e-de3 jectug2 u3-mu-gub
kug tur-tur 5 ma-na 10 ma-na mu-ur2-ra
u2 igi-a sag9 x-le e2-gal-la u3-
lu2 cim mar-za-am3 x ka ha-ba-
nam-ugula nu-banda3 gu2 mu-na-
gana2-am3 ka ha-ba-
a-zu 3 ma-na je26-e ga-mu-na-
juruc tur3 i3 ga-gin7 gu2-ni u3-
kug tur-tur 5 ma-na 10 ma-na mu-u3-
-a e2-a-ka
x
x kij2-gi4-a x
&d;en-lil2-la2 dugud-a
kug tur-tur 10 gij4 mu-ur2-ra
hur-saj-ja2 kur ki nu-zu-u3
naj ce-jar ba-ra-
u2 ga-mu-ni-ib2-gu7
kur-ta x
saj-gu4-jal2
x x
x bi  su jal2
il ma a na a
tec2-a ud-sakar-ra ha-mu-x-
x a2 nam-cita4-a-ke4 cu ha-mu-
&d;en-lil2 am3-ja2-ja2
x-na i3 cim &jic;erin-na-ka ha-mu-ni-in-x
lu2-ulu3 uj3 saj gig2-ge
i3 cim &jic;erin-na-ja2-ta-am3 ha-mu-ta-cec4-e
hi-bi-ra lugal-ja2 nij2-gig-bi-im
x am3 da a
lu2-ulu3 mu-
-da saj-ja2 cu
x ra ad zu ha-mu-ni-ib2-x
mul-e nu-zu-gin7 he2-em-
x ne cag4-gal-la-ni a ba la a
x a-a-ju10 &d;en-lil2-ra mu-na-da-a-
igi nijin2-na-ce3 x bi2-sig10-ge
2 ma-na x
jar
ma ab ra x x x x il2
ud an nesaj zu2 kece2-ra2-gin7
&d;en-lil2-le dijir-ra x
x-gin7 mu u3 ne ib2-
&d;a-nun-na
-ga-ni in-lu
-a ud mi-ni-ib2-zal-zal-le
ku4
kug urud nij2 kalag-ga-bi a-da-min mi2 dug4-ga
urud nij2 kalag-ga kug-ra e2 &d;en-lil2-la2-ka dub-saj-am3
a-a &d;en-lil2 za3-mi2
ud-ba ud ba-zal-zal mu ba-sud-sud
guru7 x gu2 im-ma-dub gu cu ra
mu ud ul x e2-ba ba-an-x
an mul  jissu la2
ra x  ne jissu im-ma-x
mul-an-na -ra nu-um-x
jic-cudum-ma dub mul kug-ta pad3-de3 x
an ki-ta ed3 x ba9-ra2
x x-ga ba-
x x gu2-ni-a ca
ga a a ki-ta id2
ce gu-nu ha-mu-
x-ta kur ha-mu-ne-in- du3
x ha-mu-ne-in-jar e2-gal ha- gu2 ba-ra-ni-in-jar
x x  x-in
-a
&d;en-lil2-le ki-en-gi-ra gu3 hul2-la ba-an-de2
x x he2-jal2-la-ke4 nam-sipad-ce3 ba-an-il2
e2-kur &d;en-lil2-le du3-u3-de3
e2 dijir gal-gal-e-ne-ke4 pa e3 ak-ak-de3
eg2 pa5-bi gu2-bi zi-zi-de3
&d;en-lil2-le sipad ur-&d;namma-ra
kalag-ga a2 mah-a-ni-ce3 mu-na-da-an-cum2-mu
x (x) nam-lugal cu ti-a-na
x x dug3-ga bi2-in-x-a-ta
urud nij2 kalag-ga cu mah mu-na-ab-dug4
sipad ur-&d;namma-ke4 dugud-bi im-ta-an-x
urim2&ki;-ma e2-gal &d;suen-na im-ta-an-x
nibru&ki; e2-kur e2 &d;en-lil2-la2 im-ta-an-x
e2 dijir gal-gal-e-ne-ka pa e3 im-mi-in-ak
eg2 pa5-re (x) gu2 an-ce3 bi2-in-zig3
iri-ni x x mu-da-
siki x  mu-da-
i3 x  mu-da-
uj3-e u2 nir-jal2 mu-da-gu7-u3-ne
ur-&d;namma jectug2 dajal-la
x gal-gal urud nij2 kalag-ga x x
x x bi2-ib2-il2-a-ka cag4 ka ki ba-an-
x x nar-x-ni-ce3 ba-a-ar gu3 mu-na-de2-e
x x x x babbar-re-ke4
urud nij2 kalag-ga-ke4 saj en im-ma-an-tar
a2-tah-a-ne-ne
-a-ni du3-u3-de3
nu-taka4
-in-x-
kug-ga-am3 in-tu-ud kug-ga-am3 in-tu-ud
nin-e kug-ga-am3 in-tu-ud
a-bi-si2-im-ti kug-ga-am3 in-tu-ud
nin-e kug-ga-am3 in-tu-ud
jic-gen6-na tug2 nam-sag9-ga-ju10 a-bi-si2-im-ti-ju10
&jic;saj-du tug2 dun-na jal2-la-ju10 nin-ju10 ku-ba-tum
suhur-e du7 u6 di-de3 x gub-ba-ju10 u3-mu-un &d;cu-&d;suen-ju10
inim-ma x  x x x-ju10 du5-mu &d;cul-gi-ra-ju10
bi2-dug4-ga-ke4-ec bi2-dug4-ga-ke4-ec u3-mu-un-e aj2 ma-an-ba
me-e a-al-la-ri bi2-dug4-ga-ke4-ec u3-mu-un-e aj2 ma-an-ba
bulug kug-sig17 &na4;kicib3 za-gin3-na u3-mu-un-e aj2 ma-an-ba
har kug-sig17 har kug-babbar u3-mu-un-e aj2 ma-an-ba
u3-mu-un aj2-ba-zu na-aj2-x sug4-ga-am3 igi-zu ha-ma-ab-il2-il2
&d;cu-&d;suen aj2-ba-zu na-aj2-x sug4-ga-am3 igi-zu ha-ma-ab-il2-il2
u3-mu-un x  u3-mu-un
x sag9-gin7 x -ju10 ku-gin7 mu-
uru2-zu kud-da-gin7 cu he2-eb2-mu2 u3-mu-un &d;cu-&d;suen-ju10
ur-nim-gin7 jiri3-zu-ce3 he2-nu2 du5-mu &d;cul-gi-ra-ju10
an x x x-ju10 za-bi-tum-ma kac-a-ni ze2-ba-am3
kac-a-ni-gin7 gal4-la-ni ze2-ba-am3 kac-a-ni ze2-ba-am3
ka-ga14-a-ni-gin7 gal4-la-ni ze2-ba-am3 kac-a-ni ze2-ba-am3
kacbirx(a.sud)-a-ni kac-a-ni ze2-ba-am3
&d;cu-&d;suen ba-sag9-ge-na-ju10
ba-sag9-ge-na-ju10 ba-zil2-zil2-i-na-ju10
&d;cu-&d;suen ba-sag9-ge-na-ju10
ki aj2 &d;en-lil2-la2 &d;cu-&d;suen-ju10
lugal-ju10 dijir kalam-ma-na
bal-bal-e &d;ba-u2-kam
x
x kug x
da-da-bi tur3 gal x x
si mu-un-na-sa2-sa2-e
ab2 lu-a gud-ab2-bi
gu3 nun mi-ni-ib2-be2-ne
i3 ga nunuz mu-un-ak-e
giri17-zal-la-na car2-car2-ra-zu
du8-mu-un nun-a-bi
&d;suen-ra he2-jal2 an ki-a
si mu-un-sa2-sa2-e-ne
lugal an kug-ga-ce3 tum2-ma
x tum3 an-cag4-ga
x
jic
bi-x
nam cag4
saj-kal
an ki-a
iti6
ce-er-zid
en me-te an
&d;nin-gal
en me-lem4
&d;en-lil2-mas-su dimma ad gi4 sag9 za ka lal3 inim gun3-gun3-ra u3-na-a-dug4
dumu dijir-ra-ni-ir gub-ba a-a ama-ni ni2 tej3-je26-e-ra
u3-na-de3-tah
a-la-ad&d;alad &d;lamma dijir kal-la-ju10 ulutim2 alan zil2-zil2-i
me-te nam-dub-sar-ra
ur-saj cag4-tam-e-ne he2-du7 e2-gal-la a2 aj2 ki-bi ur-saj cag4-tam-e-ne a2 aj2-ja2 ki-bi-ce3 he2-du7 e2-gal-la ur-saj cag4-tam-ne a2 aj2-ja2 ki-bi he2-du7 e2-gal-la ur-saj cag4-tam-e-ne a2 aj2-ja2 ki-ba-e gi4
cag4 lugal-la-na dug3-dug3-ge-ra u3-na-de3-pec u3-na-de3-tah
&m;lugal-nesaj-e nu-ec3 &d;en-lil2-la2 lu2 zu2 li9 lugal-la
dumu &d;en-lil2-al-sag9 zu-zu um-mi-a nibru&ki;-a ad-da-zu na-ab-be2-a
ud x uru16-na-zu da na-ju10 ni kid2 na-ju10 ba-hu-hu-bu-uc-en
cag4-ju10 mu-da-cub enmen2 cajar-ju10 cajar enmen2-ju10 ba-tur
nam-zu ib2-gu7-en i-si-ic-zu ib2-sig9-ge-en
mah-zu ib2-sur-re-en
bar saj5-zu bar saj5 ta la-zu bar cej3-je26-e-zu ib2-til-en
lib bar ak-ju10-ta lib bar ki-ju10-ta im bar ak-ju10-ta cu ba-dag cu bi-dag
jectug2 cag4-ju10-ta jectug2 cag4 tuku-tuku lul ba-jar
ni2 te-te-ju10-ta cag4-ju10 uc2 lugud ba-si
en3 tar-tar-re-de3 zi ba-ir
ni2 te-te-ju10-ne cag4-ju10 uc2 lugud2-lugud2 x x
en3 tar-tar-de3 zi ba-ir
en3 tar-tar-re-de3 zi ba-ir
ni2 tej3-tej3-je26-de3 cag4-ju10 uc2 lugud ab-si
ki nam tar-ra-ce3 nu-ub-da-jen-na-ac nu-ub-da-ja2
dug4-ga &d;en-lil2-la2-ta muc3-me-zu igi he2-bi2-ib2-du8
dijir-re-e-ne ud
x gal sig7-ga ce-er-zid  x
bar-sud-am3
x  x-jal2-bi nam-nun-na jiri3 x x
lugal palil &d;a-nun-na-ke4-ne nun ka-ac bar zid-da
en &d;ac-im2-babbar an-e &d;en-lil2-le an-e ci-ma-ab-du7-un
ki aj2 lugal-la aga zid-da gun3-gun3-nu
un3-na e3 an-bar7-gana2 ji6 u3-na ud zalag-gin7 mu-un-e3
cul &d;suen en dumu x kur gal-la &d;nin-lil2-e tud-da
&d;en-ki &d;nin-ki pa-bil2-ga-ni nam dug3-ge-ec tar-re
x ni jic x-bi mu-na-an-cum2 en zid an-na-ke4
cag4-ba-tuku-am3
x nijin2-na-bi saj en3 tar-bi-me-en
x-ma ki aj2 x
barag gal-la
x-kam x
x
x x x
gu-un-gu-nu-um nij2 ha-la us2
iri-zu ki-bi ha-ra-ab-gi4-gi4
x x x nun lugal x x he2-a gaba gi4 na-an-tuku-tuku
ki-en-gi ki-uri sag2 dug4-ga ki-bi ha-ra-ab-gi4-gi4
x x nij2-du7-e pa bi2-i3-e3-a gu2 an-ce3 he2-zig3
nam-til3 nij2 dug3 hu-mu-na-da-sud zi-ni he2-a-u3-tud
cu-nir kug-sig17-ni gal-le-ec rib-ba me-dim2-bi a-re2-ec-ce3
ne-saj a-a &d;en-lil2-la2-ce3 muc2 nu-tum2-mu ma-ra-an-x ud-da-ni ha-ra-su3-ud
sa-jar-ra-am3
urim2&ki; iri ul kur nam-nun-na iri me gal-gal-la-za
e2-kic-nu-jal2 ud nu-dib-be2 e2 nu-ca-ra-ge-za
gu-un-gu-nu-um cag4-ge pad3-da-zu nam-til3 ud su3-ra2 ha-ba-ni-ib-su3-ud-de3
u18-ru12-bi-im
a-da-ab &d;nanna-kam
am huc gal du7-du7 gi-izi-la2
am gal &d;en-ki-ke4 u3-na gub-bu
abzu ki sikil-ta e3-a
&d;gibil6 e2-gal unu2
ni2 gal gur3-ru-na muc3 x
&d;nun-bar-an-na cu jar huc -la
gi-izi-la2 gal abzu-ta e3-a
me nun-na saj il2
&jic;erin &jic;cu-ur2-men5 &jic;za-ba-lum &jic;tackarin
siki babbar siki gig2 jic-kin2 babbar jic-kin2 gig2
&jic;hachur ce-er-gum &jic;pec3 ce-er-gum gid2-da la2-a
a2 tarah mac2 hur-saj-ja2
i3 tur3 amac kug-ta de2-a
&im;cu-rin-na-ta x-a
(x) gi-izi-la2-ta na de5-ga
x-ta gi im-ma-ra-kece2
x x-ta izi im-ma-ra-la2
im-ta-du.du
x im-ta-du7-du7
x-ba &d;ku3-su13
x mu-un-kug gir4 mu-un-sikil
x im-mi-in-si na de5 sig9-ga
gud car2 udu car2-da &d;ku3-su13
gir4 gal-e he2-em-ma-da-an-ku4-ku4
gud car2 ninda car2-da &d;ku3-su13
gir4 gal-e he2-em-ma-da-ku4-ku4
nam-tar nam-he2 jic nam-tar jic nam-he2
gi nam-tar gi nam-he2
tur3 kug ba-ra-ab-du7
siki sila4 sig7-ga-ta siki mac2 sig7-ga-ta
&d;gibil6 saj a2 zid-da
saj an-ce3 il2-la-a-ta
ubur kug an-na-ta a cu im-ta-dab5
a-bi an im-kug ki im-sikil
gud tur3-bi-a mi-ni-in-sikil
udu amac-bi-a mi-ni-in-sikil
&d;utu an-ur2-ra mi-ni-in-sikil
&d;nanna an-pa-a mi-ni-in-sikil
sag9-ga e2-a he2-em-ta-dadag he2-em-ta-dadag
nun abzu kug-ga e2 sila kug-ga
eridug&ki;-ta en &d;ku3-su13 za3-mi2
en ud huc du7-ru kur2-kur2 suh3-e kalam-ma ni2 mah x du8
&d;nergal kar gal an ki tud2 ku zi-jal2 car2-ra
en igi huc il2-la-ni uj3 lu-a sig10-ge erim2 x &jic;tukul du8
&d;nergal a2-tuku an ki-a uj3 x gi zar-re-ec
bar-sud-am3
en ud gal me mah-zu du7-ru &tum9;u18-lu kalam-ma dul-lu
&d;nergal erim2 nam ku5-ra2-ni tum9 u8 tu11 lil2-e sag3-ge
en sukux(lil)-ra2 kalag-ga kicib-la2 tuku na-me e-ne-ra nu-gub-bu
&d;nergal dajal il2 u18-ru er9 gur3-ru gal nij2 ar2-re-ec e
dirig cul gal-e-ne nam-ur-saj-ja2-ni jiri3-e nam-ur-saj-ja2
&d;nergal an ki zag til-bi-ce3 nam-mah-a-ni dul-la
cag4-ba-tuku-am3
ur-saj saj il2 en nir-jal2-lu dumu gaba zig3 a-a-na
&d;nergal ab hu-luh ni2 huc ri na-me gaba ru-gu2 nu-zu
cul zig3-ga-ni mir a-ma-ru kur-kur un-tu11-be2
&d;nergal ucumgal u3-mun dul4-lu uc2 zi-jal2-la na8-na8
bar-sud 2-kam-ma-am3
en a-a ugu-ni &d;nu-nam-nir-gin7 til3 mud e-ne-da jal2
&d;nergal e2 da-ri2 iri11-gal &d;en-lil2 ban3-da-me-en
nam tar-re di kud ka-ac bar-re-da za-a-da ca-mu-e-da-jal2
&d;nergal a-ra2 gal me huc-bi cu mah-zu-uc im-si
jarza mah na-me nu-zu-ba za-a-ra si ma-ra-ab-sa2
&d;nergal jic-hur cu-luh uj3-ba saj en3 tar-bi-me-en
cag4-ba-tuku 2-kam-ma-am3
ki ud cu2-a &d;utu ma-ra-an-e3 barag ni2 gur3-ru ma-ra-an-ri
&d;nergal du.du-e-bi tum2-mu-bi en za-a-da jal2-me-en
ki ud e3 en dim4 u5 il2-bi ni2 gal huc gur3-ru-me-en
&d;nergal za3-mi2 a-re-zu ni2 su zig3 bar-re-dam
bar-sud 3-kam-ma-am3
sipad gen6-ne cul zid &d;utu-gin7 di si sa2 kud-kud
&d;cu-i3-li2-cu nun me ul pa e3 &d;a-nun-na-ke4-ne
&d;nergal e-ne-ra hul-du-ni zar-re-ec sal-mu-na-ab
&d;cu-i3-li2-cu za-a-ar nir hu-mu-u8-de3-jal2 hul2-la hu-mu-di-ni-ib-tum2
sipad ha-ba-du &d;utu-gin7 uj3-ba mu-ni he2-em-mi-i-i
&d;cu-i3-li2-cu kur-kur uj3 lu-a zi-ni he2-em-mi-ib2-aj2
bar-sud-da-am3
&d;nergal nun &d;cu-i3-li2-cu jickim-til3-la-ni ud su3-ra2-ce3 he2-me-en
jic-gi4-jal2 sa-gid2-da-bi-im
en kur gal-la nij2 ul4-le-ec-e ak u3-ma huc erim2 dub2-bu
&d;nergal dub-bu dili-e-bi nu-ce-ga zi ir ni2 er9-e-ne
en nir-jal2 mec3 &d;nu-nam-nir-ra u3-tud-da ki jar-ra-ni x
&d;nergal cag4 mir &d;en-lil2-la2 a sed su3
en gal jiri3 kur saj dub2-ba x x  jicgal-zu x-ru-uc i3-jal2
&d;nergal me3-ce3 gub-be2 nir saj il2-i
en gu2-erim2-ma pirij-gin7 ka ca-an-ta za.lam za-ra gi4 nu-ce-ga
&d;nergal &sa;cu2-uc-gal hul-du cu cu2-ur gu2-erim2-jal2-la
ur-saj kur a-a-zu-ce3 nu-ce-ga ud huc gal-bi-me-en
&d;nergal iri-bad3 a2-dam-bi ni2 um-ci-te
am-gin7 jiri3-za ba-ci-gub-be2-en si gal-zu bi2-tu11
&d;nergal ceg12-bi in-dal-gin7 an-na um-mi-gu7
igi huc-u3 i3-gur3-u3 igi nu-bar-re kalam-ma uj3-ba um-mi-jar
&d;nergal u3-mun-bi cej14-gin7 sur3-sur3-ra i-ni-in-de2
uj3 gu2-erim2-ma u8 i-ne2-jar zi car2 kar i3-bi2-dug4
&d;nergal cul za-a-da kar-bi ar2-zu ci-im-galam-e
en cu jar &d;en-lil2-la2 mu-u8-gi cag4 a-a-na mu-un-sed
&d;nergal kalag-ga dumu kur gam &d;nu-nam-nir-ra-kam
sipad an-ne2 uj3 car2-ra pad3-da cul zid il2 kur gal-la
&d;cu-i3-li2-cu cu-luh pa e3 ak-de3 &d;nin-lil2-le tud-da
hu-mu-un-tah-e cen-cen me3-a jiri3 jic jic-e la2-a
&d;nergal e-ne-ra hul-du-ni sim&mucen;-gin7 za-e ur4-ur4-u4-mu-na-ab
kur nu-ce-ga-na u18-lu huc bi2-dul jic-gaz-bi he2-me-en
&d;cu-i3-li2-cu du6-ul-mu-na-ab iri e-ne-ce3 nu-jal2
sa-jar-ra-am3
en er9 a-a ugu-na nam-nir-jal2 cum2-ma
&d;nergal en &d;nu-nam-nir-re nam-nir-jal2 cum2-ma
&d;cu-i3-li2-cu zi su3-ud-jal2 nam-til3-la-ni ec3 e2-mec3-lam-ma ul-ce3 ca-mu-ra-ab-mu2-mu2
u18-ru12-bi-im
a-da-ab &d;nergal-ka-am3
&d;nergal
ni2 gal i ganzer x igi x x
ni2 me-lem4-ma-bi sa-bar-ra an x  du
an-ne2 ki-e ni2-bi ba-ni-x x
cag4-ba-tuku 2-kam-ma-am3
ur-saj am a2 gur-gur ab2-gin7 in-
mu huc-zu ni2 su zig3 bar-re-dam
ulu3-gin7-nam ki-bal cub-cub-bu-me-en
kur nij2-dajal-ba si-jar-bi-me-en
e2-mec3-lam za-e tuc-a-zu-ne
hul2-hul2-le cag4-ge8 guru6 sud-me-en3
uj3-e gu2 ci-im-si jiri3-zu-ce3
bar-sud 2-kam-ma-am3
ki-bal-e nam-nir-jal2-zu &d;mec3-lam-ta-e3-a
ki-bal-e cul ci-im-mi-nijin2-nijin2
&d;nergal nam-nir-jal2-zu ki-bal-e
a-a-zu ki gal-bi ci-im-ma-an-aj2
nam-ur-saj-zu uj3-e im-mi-zu-me
a-a-zu &d;en-lil2-le ki gal-bi ci-im-ma-an-aj2
nam-ur-saj-zu uj3-e im-mi-zu
ur-saj uj3-e tar-tar dijir kur-ra nijin
ki-bal-e x-da ba-ni-dug4
&d;nergal uj3-e tar-tar dijir kur-ra nijin
ki dib-ba-zu erin2 tec2-bi-ce3 hul mi-ni-x x
an-ca4-an&ki; ti-da-nu-um-ma x
&d;nergal ki dib-ba erin2 tec2-bi-ce3 hul mi-ni-x x
sa-gid2-da-am3
ur-saj cul-gi-ra zi
a2 ci-im-ci-x
jic-gi4-jal2-bi-im

lugal iri ab2-gin7 lu-a unud(unu3) x x za-e-me-en
&d;nin-a-zu iri ab2-gin7 lu-a unud(unu3) x x za-e-me-en
en &d;nin-a-zu-ju10 iri ab2-gin7 lu-a unud(unu3) x x za-e-me-en
&gi;kid za-gin3-na-gin7 x x x ad-kid x-bi za-e-me-en
udu-gin7 amac-e ri-a dur2-ru-na-dur2-ru-na na-gada-bi za-e-me-en
hur-saj sukux(sukud)-ra2 ul gur3-ru en &d;nin-a-zu-me-en
en &d;nin-a-zu ki-in-du ha-ba-dim2-ma &d;nanna he2-e-da-hul2
uru17 umuc gal-la &d;nanna tud-da-me-en
pa mul-zu &d;ac-im2-babbar-re a2 he2-em-mi-ni-in-rin2-rin2-ne2
&jic;gu-za an-ne2 ma-ra-an-cum2-ma-zu suhuc-bi nam-mi-in-gen6
zag an ki-ce3 jiri3 si he2-da-ab-sa2 ud-gin7 si he2-da-ab-sa2
en &d;nin-a-zu-ju10 ud-gin7 si ha-ra-ab-sa2 ud-gin7 si ha-ra-ab-sa2
&d;suen-e cibir nam-en-na-zu cu im-mi-du7
&jic;jidru mah kur-kur-ra pa e3 uj3-e im-mi-lah6
&d;lamma-zu e2-kic-nu-jal2-la a2 gal ha-ra-an-x-a
&d;nin-a-zu urim2&ki;-ma tud-da &d;nanna he2-e-da-hul2
en &d;nin-a-zu urim2&ki;-ma tud-da &d;nanna he2-e-da-hul2
a-a ugu-zu kur gal &d;en-lil2-le mu-zu pa bi2-in-e3
ama ugu-zu nin mah ki-ur3-ra nam-zu mu-ra-ni-tar
e2-zu iri-zu kur ki sikil-ta ki-tuc-bi hu-mu-un-ja2-ja2
enegir&ki; iri-zu kur ki sikil-ta ki-tuc-bi hu-mu-un-ja2-ja2
en &d;nin-a-zu-ju10 ki-tuc-bi hu-mu-un-ja2-ja2 ki-tuc-bi hu-mu-un-ja2-ja2
aga kug-sig17 saj-za ma-ra-ni-in-gen6 cu zid ma-ra-ni-in-du7
dumu nir-jal2 a-a ugu-na-ke4 cag4 ki aj2-ja2 bi2-x
x-ni igi saj-ja2 mu-ci-in-bar
an-ne2 nam dug3 mu-ri-in-tar
dumu &d;en-lil2 lugal kur-kur-ra-ka me-lem4-zu he2-e3
en &d;nin-a-zu-ju10 me-lem4-zu he2-e3 me-lem4-zu he2-e3
nitalam-zu ki-sikil munus sag9-ga nin &d;nin-girid2-da
e2-zu iri-zu hu-mu-ra-ab-be2 cita-ce3 ca-ra-da-gub
dijir kalam-ma en &d;nin-a-zu-ju10
bal-bal-e &d;nin-a-zu-kam
nir-jal2-e a-na bi2-in-dug4 nu-sag9
nir-jal2-e a-na bi2-in-dug4 nu-zid
nir-jal2 kug-zu-am3 ukur3 cu dim4-ma-am3
cu jar jal2-la aratta&ki;-ka
a2-tuku lugal ki-in-du-ka
usu ka lu2-ta am3-kur9-kur9
usu igi-jal2-tuku nu-ub-da-sa2
usu dijir-ja2 ni2-ja2 ba-til
nam-juruc-ju10 ance kar-ra-gin7 hac2-ja2 ba-e-taka4
nu-zu e2-gal-la ba-car2
zu-a nu-di is-hab2-ba-am3
kug-zu nu-mu-un-da-sa2
x x e ka ka ba-tar
x x x-le x in-gaz-za  nu-ja2-ja2
ne ka ka bi2-tar
x x ka nu-tar-ra he2-en-gaz-i
cah2 niga ab-cum-u3-de3 nij2-ju10 gu7-a-ju10 ga-an-sug6-e-ce
&cah2;ze2-eh tur-re cu al-gud-gu4-ud
sag9-ga-ac je26-e nu-gu7-e-ce
dam u3-mu-un-si gam-am3 geme2 ug5-ga-am3
u3-mu-un-si gam-am3 arad ug5-ga-am3
cag4-ju10 a x im x
pec10 gu2 x
ba-e x
x x
na-an-ni  libir-ra mu-un-kal
ku  lugal  e2-gal
x gi4-in-na-
egir2 gi4-in-
aj2  tukum-bi

lu2 ma-an-zi-le  &kuc;suhub2 cu ti-a
&tug2;aj2-dara2 x &tug2;aj2-lam2 cu ti-a
u3-mu-un
e-re na-aj2-u3-mu-un ir-ra gi4-in-e na-aj2-ga-ca-an ir-ra
aj2-e mu-
munus-e dim4
gaz
nij2  lu2
ur-e
ur-e jic
ur munus
nagar hi
e2
lu2
kug-zu
gal-an-zu
is-hab2 ki-bid3 x x
cu ca-an-ca-ca-da cu-ni bid3-da ba-ni-ib-gid2
kac4 dug4-ga-ab lugal-la-kam
kug-ja2-ke4-ec kug-sig17-ja2-ke4-ec
dub-cen-ja2-ke4-ec ()
je26-e ba-til-de3-en
x x x
me
dumu-ni
za kid2
dam igi sila3 x
jectug-ga
il2 mu ub  igi mu-ni-in-du8
ga-ba-jen lu2 nij2-lul-la-ka
&d;utu di-kud-me-en di-ju10 kud-de3
ka-ac bar-bar-re-me-en ka-ac-ju10 bar-ra
mac2-ji6 igi ba-ni-in-du8-a sag9-ga-ac kur9-ni-ib2
si sa2-bi ga-jen tab-ba-ju10 sa2 ga-am3-dug4
gi4-in ma2 gid2 u3-sa2 dab5
gi4-in u3-sa2 dab5 kaskal-la du
nam-sun5-na-da a-ba in-da-sa2 sag9-ga an-ci-jal2
x un
dub-sar
dub-sar
&kuc;e-sir2
ki lu2
kug
bu
bu
x
un x gu ul
gu ul
x x nij2 ce
x x x ze2-ej3 ne
na x am3-
ma-ni-in-cub x
mu-tum2-ma mu-un-da-x
x mu-tum2-ma mu-un-da-an-ci-lu-lu
ri nam-dumu-na lu2-&d;suen-na-ka
kur kug ba-al-gin7 lu2 dim2-ma nu-sag9
ec  x gi4
x la x
la x an na x
jar cu-nir cu-na bi2-sig9
tu sahar-ra cu-ja2 la-ba-ni-in-si
lu2-bi nu-zu-gin7
x nun-ra mu-e-mur10-e
x kug tur-ra sa2 bi2-in-dug4
an-ne2 cej3
-la a-na-am3 ad-us2-bi
bu-ra-gin7
-za ab-gub-be2-en
x -ta igi-za an-tum3
ku  di-kud-gin7-nam
jic x x-da a-ra-ci-nu2
x ku a
dim2-ma
cu nu-bar-re
x-bi sig9-ga-am3
cu nu-bar-re
jectug2 kalam-ma ud cu2-uc
x ri-a mu-ri-kij2
gu2-un dugud-da-a-ni mu-ri-zal
mu-ri-ec-am3
in zid2-da-ni me-ri
mu bi igi bar-re
munus uc mu-ri-ec-am3
cul-gi lugal urim2&ki;-ma
ha i3-me-en
ka×x-ju10
ka a-a-ju10-ur2
lugal-ban3-da
bi ga-hul2
a ba su3-ud
sud-bi
x ce3 ba har
ur2
x ja2-a
x
munus zid me gal-la dur2 jar-ra
nin nam-nin-a dib-ba-am3
&d;sa-dar3-nun-na munus zid jalga sud zid ki aj2 an-na-kam
nir gal kar mah &d;en-ul &d;nin-ul-e ec3-mah-a tum2-ma
munus zid-de3 kisal &d;en-lil2-la2-ka barag mah-a-na mu-un-ri
&e2;cutum kug ec3-mah ki x x gub-bu-na ni2 huc gur3-ru-am3
u3-tud-da ki aj2 an lugal-la
pad3-da-nu-nus-e he2-du7-na x ec3-mah x x x
e2-me-lem4-huc ni2 gal gur3-ru-na su zig3 x
dijir gal-gal an ki-ke4-ne cu-kin mu-ra-
nitalam-a-ni kingal &d;nuska
x x x-ni u18-ru cu zid
x x x iti6 kalam x
a-ji6 du7-du7
x x
nam x  x x
&d;en-lil2 x x x
x x x x x
cag4 &d;nin-lil2-la2 x x
&d;sa-dar3-nun-na x x x x za3-mi2-zu dug3-ga-am3
cah2 e2-a ba-al-ba-al
cah2 lu2-cah2-cum-ma mi-ni-ib-cum-e
gu3 i3-ra-ra kaskal ninda2-zu
u3 pa-bil-ga-zu i3-re7-ec-am3
u3 za-e al-du-un-na-ni gu3 i3-ra-ra-e-ce
cah2-gin7 jiri2-zu x ha x ba-ab-x
cah2-gin7 cu ab-kar-kar-re
i-gi4-in-zu ni2-te-a-ni lugal-a-ni-ce3-am3-e-ce
cah2 lu-hu-um-ma su3-am3
cah2 ninda pax(pad)-ra2 mu-un-il2
x x  x
x gun2-ni  x (x) x x
nu-ub-dirig cag4 bi2-zalag-e-ce
megida2 u2-gu de2-a-ta i3-dur2-ru-ne
&e2;ir-da mu-un-kal-la-ge-ne
megida2-gin7 hi-li nu-mu-ni-in-ak
ji6 mac-a-ka ce al nu-mu-ni-in-dug4-e-ce
mac2-gin7 sun4 la2-a
ud5-de3 saj rig7 mac2 gal-la-ka
ud5-de3 ud5-x na-ab-be2-a
u3 je26-e saj mu-ni-ib-ra-ra
ud5-de3 nu-jen-na e2-ri-a an-zu
ud5-de3 ur-bar-ra-be2-ne bi2-in-us2-us2
i3-bal jiri3-bi jiri3 bi2-in-ra
dim3-cah2-gin7 bid3-da ka-ga14-na al-sag3
lu-lim bar dag-ga
mac-da3 igi nu-la2 ur igi nu-jal2-la lu2 cu zig3-zig3-ga igi nu-du8
mac-da3-gin7 a ud 15-kam i3-naj-naj
az-e dajal tag-ga-ab hur-saj-ja2 mu-un-jen
az-e itid 6-kam-ma ti-ba u3-un-bal
an u3-sa2 na-an-cum2-mu-un
ja2-a-gin7-nam he2-ug7-e-ce
kir4-gin7 en-na mi-ni-hab2-ba nu-gu7-e-en
umbin su-a i3-udu-ce3 ba-an-kur9
su-a-gin7 kuc du3-u3-bi eme-am3
su-a ki-in-dar-ra mi-ni-pad3-de3
ka5-a ur2 am-si-ka jiri3-bi mu-un-gub
ab-si ab-dirig-e-ce
ka5-a &d;en-lil2-le si-am-e al u3-bi2-in-dug4
si-am-e ba-ni-in-la2 im cej14 mu-na-an-zi-zi
habrud-da-ni nu-mu-da-an-ku4-ku4
ji6 mac-bi-ce3 &tum9;mir mir
muru9 im-cej3-je26
ugu-ba in-til-la-ta he2-em-ta-had2
jarza2 lugal-a-ni-ir ga-ba-ni-ib-gur-e-ce
ka5-a cir am-e al-us2-us2
i-gi4-in-zu en-na cag4-jar-ra-na ug5-ga-dic-a
ka5-a eg2 al-du gu-du gam-ma-ju10
lu2 na-me igi nu-mu-ni-in-gid2-du8
ka5-a sur12 al-du8-e sur12-a nu-tur-tur
u3 ka5-a nu-mu-un-kuc2-u3
ka5-a gu2 gid2 ama-na-ce3 jectug2-ga-ni in-gub-ma
e x-ju10 al-guz-guz-e-ce
ka5-a mac2-bi mu-cub
mac2-tab-ba-ni mu-ni-in-i-i
ka5-a kun-bi dugud-dam x x ur3 la2-a
ka5-a si-jar-bi jic-da-am3
ka5-a ud5-de3-ec2 an-na-ab-be2
&kuc;e-sir2-ju10 e2-zu-a ga-mu-ni-ib2-jar
du-u3-da ur-gir15-ra-ka &jic;gag-ta ga-mu-ni-ib2-la2
tukum-bi ur-gir15-re e2-zu-a ur5-ra-ce3 an-til3
&kuc;e-sir2-ju10 du-u3
ji6 na-an-sa2-e-en-e-ce
ka5-a dur2 &jic;kici17-ce3 in-kur9-ma
ja2-nu e3-im-ta ed2-de3 nu-ub-zu
gu2-e-ta a-na-gin7-nam i3-kur9-re-en
en-na-me-ce3-am3 na-an-sar-sar
al-tuc-en-e-ce
ka5-a
e-ne dirig ne-e lul ab-dirig-e-ce
ka5-a zig3-ga-gin7 za-pa-aj2-zu a-gar3-re ab-gur-e-ce
ka5-a a-na-am3 al-ak-a
ur-gir15-re a-na-am3 mu-un-ci-ib-ak-de3
ka5-a nam-lul-la jectug2-ga-ni in-gub-ma
ba-cub-bu-de3-en id2-da mi-ni-ib-tum2-en-e-ce
ka5-a &jic;ilar-e mu-un-ni10-ni10
kac-de2-a ne-en dug3-ga a-ba-a ba-ab-cum2-mu-e-ce
ka5-a lu2-igi-ze2-ze2 u3-bi2-in-dab5
ne-ec2 er2 mu-e-ce8-ce8 cu ba-mu-u8-e-ce
ur2 ka5-a-ka uzu al-du8-e
ugu &d;nin-kilim-ma nu-um-me ba-ab-dug4
lu2 ce tuku-tuku x u3 mu-un-ku-ku
x mu gud ne-ba-an
dar&mucen;-re im-du3-a gu3 u3-bi2-in-de2
he2-uc2&mucen; 2 cu-si nu-la2-e
bi2-za-za&mucen;-gu3-balaj-ja2-kar-gir5-za-na&mucen;
x ad u3-mu-ni-in-jar
x x un eme en-nu-
x x x x (x) x
x x x
x x (x) al-dug4-e
x gaz ma-an-dug4-e-ce
uga&mucen; &dug;sahar an-da-x
ka5-a en3 i-ni-in-tar (x)
me-am3 i-ib2-su3-e
&id2;idigna &id2;buranun-na-ce3 i-ni-in-su3-e
a-na-ac-am3 en3 mu-e-tar-tar-re
a-zag-gun3&mucen;-gin7 igi-a aga x
x du.du x
x mu-e-de3-ku x x (x)
-le-en-de3-en
igi dar x x (x)
&jic;jicnimbar lugal-e
tar ne-ne-me cu-gi
jic-gin7 su-zu-ce3 a-ra-x x
jic-e ga uc-bar-bi i-ni-in-x
je26-e u3 za-e cec-me-en-de3-en
a-na-ac-am3 cag4 ba-ni-dar-re
du je26-e a-na-a ga-ba-ak
na4 dirig je26-e al-kal-la-ge ugu-ja2 i3-ra-ra-e-ce
jic-e &jic;uc-bar-bi he2-eb-dar-re
&jic;gu-za igi-du8-a kan4-na gub-gub
&jic;bancur in-hul2 id2-da i3 mu-sur
&jic;bancur igi-zu-ce3 al-ja2-ja2
i3-gu7 nu-gu7 x x-e mu-zu-e-ce
&jic;ig erin-na-ke4 tug2 ki-sikil jar-ra li-ta la2 x
&jic;bunij(sug)-me jectin si-si-ce3 jectug bar-ta-am3
&jic;ilar &lu2;ni2-zuh ugu udu kece2-da am3-cub
&jic;ilar-e
&jic;kun4 im-
&m;ic-bi2-&d;er3-ra-a2-ra mu-un-ne-du
cul-gi lu2-gal-zu2 na-ap-pa-a
inim me-e ga-na u2-ud-ki-im me-e-hu-lu
e-me-du di-ik-ki-nam mi-in-na na-ar-ra a-ba ma-an-cu
a-am-ga lu-ga-al-be cu zi-im ga-ra a-ba ab-tu-ku-e-ce
ne-e-ce nij2 a-na mu-ci-iq-qa-an-gu
jic-ki-im li-ig-in-ne u2-gu-zi-ec-ce me-e-ra-am-gi
ba-ba-tu pi-ca3-ad-ba-ar-ra at-ta-at-ta e-eg-la-am-gu
li-be-ra ad ki-ki ad ki-ki mu-un-da-a
un ge-ec-tu kub-babbar2 un ge-ec-tu ku-us-ke-ec ce mu-ra-ad-ka
mu mu-nu-ut-ku we-ejer mi-na-an-gu cu mu-un-te-em-ga im-ma-ci-im-gi
u2-mu-uc eri-na-ak-ke u2-gu-uz-ze-ec-ce me-e-ra-am-gi
e-ne-er-ra cu-mu-un-na ni-ig-na-ma-an-ne ak-ka-a
e-ma-ru-uk-ka ca3-ap-pi hu-un na-an-gi-ga
u2 za-e ku3-ud-ki kub-babbar2 zu-un-ne-et-ta cu-u2 zi-ba-ab
ganba-zu2 e-da-da-be e ca3-a-ca3-a-ma-an-ne
cu du-uz-zu ni-ig-nam na-an-nu-le
u2-da-da dumumu ca3-az zu-ga-am-gu-u2 de-mi-in
iri du kur mar-du e2-nam du-a-be mu-ra-ga me-e-ek-ki-na mi-du-gu-ut-ta
ku-uz-zi barag ku-uz-zi igigi-ne-en-ne-ec-ce tu-uc-ca ah bi ir
za-na lu-u2-ki-im-ga-ne-en-ne he-li-ib-za-za-an-ne
du-ru-be-cu uz-zu hu-ur-mi ni-ig na-me na-an-tu-uk-ku
im-sik zig3-ga im-sik ga-ra-a
saj-jen ga-ra nu-banda3 jic-ki-im ku-ra
lu-u2 na-an-ga lu-u2 uk-ka igigi lu-u2 uk-ka hu-la-a
u2-ku-uc i-gi du-uq-qa im-ma-an-sig5-qa
e2 nam-cul-zu e-ne-er-ra du-mu-un-na cu-um jar-zu ma-ha
ne-e-ce nij2 ga-na mu-ci-iq-qa-an-gu
e-ma-ru-uk ka-az-zu na-ap-pa-le-e
x x x  si hu-mu-
si mah-e ka nun
&d;cara2 cir3-zu me-te-ac ci-im-mi-ib-jal2
&d;cara2 me-zu kal-kal a-a an u3-tud-zu
ama ugu-zu kug &d;inana-ke4
x x x kug-ga dur2 ca-mu-u8-de3-jar
-da nu-u8-gig-ga-am3
x am3-mi-ni-in-du-en
mu dug3-ga mi-ri-in-sa4
x-za hul2-bi
ca-mu-un-til3 en cag4-ba dalla i3-e3
x x an-na-ke4 x x mu x x x x
&d;cara2 har-re x  x-en
x dug3 kug-ga u3-gul jar x (x) x x x-ga
x dumu-gir15 gal-di x kug x x
ec3 e2-mah-ta ud-de3-ec i-im-e3
bal-bal-e &d;cara2-kam
iri me dug3-dug3-ga barag mah nam-lugal-la
ec3 urim5&ki; gu2-gal ki-en-gi-ra ki kug-ga du3-a
iri bad3 gal ki jar-ra-zu abzu-ta mu2-a
iri an-gin7 sig7-ga hi-li gur3-ru ki gal-la gun3-gun3
ec3 urim5&ki; ji6-par4 ki jar-ra ki-tuc an &d;en-lil2-la2
e2-gal mah-zu e2-kic-nu-jal2 cag4-ga nam tar-ra
dub-la2-zu me-lem4 du8-du8-a kur-kur-ra dirig-ga
gi-gun4-na-bi dungu babbar-gin7 an-cag4-ga u6 di
&jic;ru-bi nim jir2-jir2-e-gin7 ec3 cag4-ga kumx(pa)-kumx(pa)-mu
1 gud &jic;cudul4-a-gin7 ur2 gur-ra x kug da-ra-ga
&jic;bancur sikil-la ki aj2 &d;suen-na
e2-kic-nu-jal2 &jic;bancur sikil-la ki aj2 &d;suen-na
lugal ki.lugal.gub-la he2-du7-bi kisal mah-e si-a
ur-&d;namma uru16 a2 nun gi4-a &d;en-x x x-ma
(x) urim5&ki; iri dajal-ba sar x (x) x x
nam x x ga pa ba-e-ni-a-e3
x (x) (x) x x nir-jal2-e
ni2-te-a-ni mi2 zid i-ri in-ga-am3-me
ur-&d;namma lugal urim5&ki;-ma nam dug3 tar-ra-ba jiri3 si mu-un-da-ab-sa2
an-e ka kug-ga-ni mu-un-ba cejx(im.a) ma-u3-tud
ki-ce3 cag4-ga si ba-an-sa2 he2-jal2 ma-ra-de6
&d;en-lil2-le mi2 zid mu-un-dug4 un mu-ci-in-x
&d;en-ki-ke4 mi2 zid mu-un-dug4 a-ectub&ku6; &d;ezina2 ce gu-nu saj-e-ec mu-un-rig7
&d;nin-tur5-re je26-e mu-un-dim2-dim2-en gaba-ri-ju10 nu-tuku
x dug3-bi bi2-in-pec-en lugal kalam-ma-me-en
jal2 zid-da-me-en tur3 amac mu-da-dajal
&d;utu ka-ja2 inim ba-ni-in-jal2
di ku5-ru-ju10 ki-en-gi ki-uri gu3 tec2-a bi2-in-sig10
&d;nin-gublaga-ke4 a2 ma-an-cum2
me3-ju10 an ki cu2-a-bi lu2 la-ba-ra-e3
ur-&d;namma lugal urim5&ki;-ma &d;lamma iri-ja2-me-en
cer7-da mu-dub2 su mu-un-sag3-sag3
ni2 su-e bi2-us2-sa-ju10 x x-a
di ku5-ru-ju10 ki-en-gi ki-uri us2 dili-a mi-ni-ib-dab5
ni2-zuh lu2 i-&d;utu-ka gu2-ba jiri3 bi2-gub
erim2-du muc-gin7 cu gid2-gid2-da cu im-da-an-cu2-cu2
lu2-kar-da gur5-ru-uc im-da-ab-be2 cag4-bi si bi2-ib-sa2
nij2-si-sa2-e pa e3 bi2-ak nij2-erim2 sa2 bi2-dug4
&d;gibil6-gin7 saj-ki gid2-da-ju10 gu3 tec2-a bi2-sig10
inim-ju10 me-me du8-ba gub-bi un x a  x (x) e
dag x (x)-la ma-da kur-kur-ra  urim5&ki;-e x kur
nidba-bi e2-kic-nu-jal2-la-na &d;nanna-ar mi-ni-in-hul2-le
a-ju10 cag4 kug-ge ba-ri-a-ta
&d;suen-e u6-e ki aj2-ni
&d;nanna-ar hi-li-na ba-ni-in-kur9-re
&d;en-lil2-le &d;utu-gin7 kalam-ma ed2-de3 mu dug3 mu-un-sa4
&d;nin-tur5 tud-tud-a mu-un-gub-bu
cag4 ama-ju10 &d;nin-sumun2-ka-ta
nam tar-ra sag9-ga ma-ta-e3
ur-&d;namma-me-en ma-da ki-en-gi ki-uri &d;lamma mu-un-da-an-tuku
kalam-ma ki ur5 sag9-ge-bi je26-e-me-en zi-ju10 he2-u3-tud
ug ucumgal x a ka igi (x) la2 a-cag4 mu-da-dadag
gana2 gi hul mu2-a cuba2 nu-mu-u8-da-lu
edimx(edin)-ma ezen-gin7 du3-a-ba jiri3 si mu-un-da-ab-sa2
lu2 a-cag4-ga nir-jal2-bi mu-un-du gaba-na ib2-ta-an-zig3
dumu ukur3-ra u2 il2-i-de3 jen-na ama-ni-ir mu-un-gi4-gi4
a-ma-ru gi4-ba i-tix ma-gi4x-a-ba
&d;en-lil2-le ud dug3-dug3-ga-na mac2-e bi2-in-pad3-de3-en
ki-en-gi-ra gu3 zid mu-un-de2 e2-a in-da-an-zig3-ge-en
jectug2 dajal igi-jal2-tuku-ju10-ce3
x an lugal-e cu-ju10-ce3 ba-an-cum2
ki-en-gi-ra uz3-saj-bi je26-e-me-en
x (x) x x sag9-ga-me-en
-a-me-en
x  x kalam-ma-me-en
x tum2-mu
x x x
x hi x
en-me-en zi x x x  x x
ur-&d;namma an-ce3 tud-da kug-ge-ec x
unken igi-ju10-ce3 si im-sa2
erin2 silim-ma kalam cu-a gi4-gi4 &d;en-lil2-le ma-ra-an-cum2
ji6-par4-ra &tug2;gada nam-mi-la2
jic-nu2 gi-rin-na ki-nu2 dug3-ba mu-nu2
uj3-e u2 nir-jal2 bi2-ib2-gu7-en &d;en-ki-im-du-bi-me-en
sipad zid udu-ni dirig jal2-la-me-en
tur3 amac dajal ka×mac-bi jal2 bi2-taka4 gaba-ri-ju10 nu-tuku
sipad u2 naj-ja2-bi cuba2x-x ma-car2mu-ni-car2
nam-en-na-bi u3-me-ni-tag
buru14 mah-ju10 ni2-bi il2-il2-i nij2-kud nu-ak-e
a2 aj2-ja2-ju10 bad3 gal kur-ra-ka a-ne hul2-la mu-e
iri-ja2 ki-sur-ra ki-en-gi-ra giri17-zal-bi ma-dug3
ki-en-gi id2-ba a cu bi2-ba jic gu2-ba mu-zig3
saj-ur-saj-bi &jic;cudul4-bi mu-zig3
kur-ra-ka zag-la2-bi mu-du8
urim5&ki; cu-ba im-mi-gi4
x-ba itima-gin7 kur-ra-na bi2-gi4
ce-bi ma2-gur8-ra-ke4 bi2-la2 ja2-nun-bi bi2-gi4
dumu kij2-bi e2-a-ni im-mi-gi4 dusu-bi mu-gi4
gu-ti-um&ki; lu2-cag4×tar-a-ke4 cu sis-na mu-du8
i-&d;utu ka-ba um-mi-gi4
bad3 bi2-cub-ba bi2-gi4 cag4 su3-ra-ju10 x iri du mu-gul ec3 urim5&ki;
juruc gu2-tuku &d;en-lil2-la2-me-en nidba x (x) x-me-en
x uj3 (x) dajal-bi an da x x (x)
x-bi an-da ni x (x)
x (x) x x  dug3
x  x
x
jic x &jic;cinig jic
iri-a jicbun-e mu-da-an-
e-ne di hul2-la jar-ra-ce3 je26-e x
id2 lugal-la e2 &d;en-lil2-la2-ce3 he2-jal2 mu-un-da-kur9
kar-jectin-na &d;en-lil2-la2-ce3 ma2 na-an-ga-mu-ni-in-ri
kar-za-gin3-na &d;nanna-ka ma2 na-an-ga-mu-ni-in-ri
&d;en-lil2-ra kurun2 lal3 ba-an-na-de2
sipad ur-&d;namma-me-en til3 nij2-ba-ju10 he2-a
&d;nanna lugal-ju10 e2-gal-la-na mu-na-du3
e2-kic-nu-jal2 hur-saj sig7-ga-gin7 ki gal-la bi2-gub
gi-gun4-na-bi kug-sig17 &na4;za-gin3-na dub-ba-an ba-la2
cu dug4-ga-e &d;nanna-a-me-en
cec &d;gilgamec2 gu-la-me-en
dumu tud-da &d;nin-sumun2-ka-me-en numun nam-en-na-me-en
an-ta nam-lugal ma-ra-ed3
sipad ur-&d;namma-me-en za3-mi2-ju10 dug3-ga-am3
lu2-kij2-gi4-a ag-ga dumu en-me-barag-ge4-si-ke4
kic&ki;-ta &d;gilgamec2 unug&ki;-ce3 mu-un-ci-re7-ec
&d;gilgamec2 igi ab-ba iri&ki;-na-ce3
inim ba-an-jar inim i3-kij2-kij2-e
tul2 til-le-da tul2 kalam til-til-le-da
tul2 nij2 ban3-da kalam til-til-le-da
tul2 buru3-da ec2 la2 til-til-le-da
e2 kic&ki;-ce3 gu2 nam-ba-an-ja2-ja2-an-de3-en &jic;tukul nam-ba-an-sag3-ge-en-de3-en ga-am3-ma-sag3-ge-en-de3-en
unken jar-ra ab-ba iri-na-ka
&d;gilgamec2 mu-na-ni-ib-gi4-gi4
tul2 til-le-da tul2 kalam til-til-le-da
tul2 nij2 ban3-da kalam til-til-le-da
tul2 buru3-da ec2 la2 til-til-le-da
e2 kic&ki;-ce3 gu2 ga-am3-ja2-ja2-an-de3-en &jic;tukul nam-ba-sag3-ge-en-de3-en gu2 nam-ba-ja2-ja2-an-de3-en &jic;tukul ga-am3-ma-sag3-ge-en-de3-en
&d;gilgamec2 en kul-aba4&ki;-a-ke4
&d;inana-ra nir-jal2-la-e
inim ab-ba iri-na-ke4 cag4-ce3 nu-mu-na-gid2
2-kam-ma-ce3 &d;gilgamec2 en kul-aba&ki;-a-ke4 igi juruc iri&ki;-na-ce3
inim ba-an-jar inim i3-kij2-kij2-e
tul2 til-le-da tul2 kalam til-til-le-da
tul2 nij2 ban3-da kalam til-til-le-da
tul2 buru3-da ec2 la2 til-til-le-da
e2 kic&ki;-ce3 gu2 nam-ba-an-jar-re-en-ze2-en &jic;tukul nam-ba-an-sag3-ge-en-ze2-en gu2 nam-ba-ja2-ja2-an-de3-en &jic;tukul ga-am3-ma-sag3-ge-en-de3-en
unken jar-ra juruc iri&ki;-na-ka &d;gilgamec2 mu-na-ni-ib-gi4-gi4
gub-gub-bu-de3 tuc-tuc-u3-de3
dumu lugal-la da ri-e-de3
zib2 ance dab5-dab5-be2-e-de3
a-ba zi-bi mu-un-tuku-e-ce
e2 kic&ki;-ce3 gu2 nam-ba-an-jar-re-en-ze2-en &jic;tukul nam-ba-an-sag3-ge-en-de3-en
unug&ki; jic-kij2-ti dijir-re-e-ne-ke4
e2-an-na e2 an-ta ed3-de3
dijir gal-gal-e-ne me-dim2-bi ba-an-ak-ec-am3
bad3 gal bad3 an-ne2 ki us2-sa muru9 ki us2-sa-a-ba
ki-tuc mah an-ne2 jar-ra-ni jar-ra-a-ba
saj mu-e-sig10 za-e lugal ur-saj-bi
saj lum-lum nun an-ne2 ki aj2
du-a-ni-ta a-gin7 ni2 ba-an-te
erin2-bi al-tur a-ga-bi-ta al-bir-re
lu2-be2-ne igi nu-mu-un-da-ru-gu2-uc
ud-bi-a &d;gilgamec2 en kul-aba4&ki;-ke4
inim juruc iri-na-ce3 cag4-ga-ni an-hul2 ur5-ra-ni ba-an-zalag
cubur-a-ni en-ki-du10-ra gu3 mu-na-de2-e
ne-ec2 &jic;cu-kar2 a2 me3 sa he2-em-mi-gi4
&jic;tukul me3 a2-zu-ce3 he2-em-mi-gi4
ni2 gal me-lem4-ma he2-em-dim2-dim2-e
e-ne du-a-ni-ta ni2 gal-ju10 he2-eb-cu2
dim2-ma-ni he2-suh3 jalga-a-ni he2-bir-re
ud nu-5-am3 ud nu-10-am3
ag-ga dumu en-me-barag-ge4-si-ke4 unug&ki; zag-ga ba-an-dab5-be2-ec
unug&ki;-ga dim2-ma-bi ba-an-suh3
&d;gilgamec2 en kul-aba&ki;-ke4
ur-saj-be2-ne-er gu3 mu-ne-de2-e
ur-saj-ju10-ne igi mu-un-suh-suh-u3-ne saj5-saj5-en-ze2-en
cag4 tuku he2-en-zi-zi-i ag-ga-ce3 ga-an-ci-jen ga-an-gi4
bir-har-tur-ra lu2-saj-lugal-a-ni
lugal-a-ni-ir za3-mi2 mu-un-na-ab-be2
lugal-ju10 je26-e ag-ga-ce3 ga-an-ci-jen ga-na-gud-gu4-ud
dim2-ma-ni he2-suh3 jalga-a-ni he2-bir-re
bir-har-tur-ra abul-la ba-ra-e3
bir-har-tur-ra abul-la ed2-da-ni
kan4 abul-la-ka mu-ni-in-dab5-be2-ec
bir-har-tur-ra sukux(sukud)-ra2-ni mu-ni-in-gum-gum-ne
igi ag-ga-ce3 mu-ni-in-te
ag-ga-ce3 gu3 mu-na-de2-e
inim-ma-ni nu-un-til zabar-dab5 unug&ki;-ga-ke4 bad3-ce3 im-me-ed3-de3
bad3-da gu2-na im-ma-an-la2
ag-ga igi im-ma-ni-in-du8
bir-har-tur-re gu3 mu-na-de2-e
arad2 lu2 ce lugal-zu-u3
lu2 ce lugal-ju10 in-nu
lu2 ce lugal-ju10 he2-me-a
saj-ki huc-a-ni he2-me-a
igi alim-ma-ka-ni he2-me-a
sun4 &na4;za-gin3-na-ka-a-ni he2-me-a
cu-si sag9-ga-ni he2-me-a
car2-ra la-ba-an-cub-bu-uc car2-ra la-ba-an-zig3-ge-ec
car2-ra sahar-ra la-ba-an-da-car2-re-ec
kur-kur du3-a-bi la-ba-an-da-cu2-a
ka ma-da-ka sahar-ra la-ba-da-an-si
si &jic;ma2-gur8-ra-ka la-ba-ra-an-kud
ag-ga lugal kic&ki;-a cag4 erin2-na-ka-ni caja-a la-ba-ni-in-ak
mu-ni-ib-ra-ra-ne mu-ni-ib-sag3-sag3-ge-ne
bir-har-tur-re sukux(sukud)-ra2-ni mu-ni-in-gum-gum-ne
ejer zabar-dab5 unug&ki;-ga-ke4 &d;gilgamec2 bad3-ce3 im-me-ed3-de3
ab-ba di4-di4-la2 kul-aba4&ki;-a-ke4 me-lem4 bi2-ib-cu2-cu2
juruc unug&ki;-ga-ke4 &jic;tukul me3 a2-ne-ne bi2-in-si
&jic;ig abul-la-ka sila-ba bi2-in-gub
en-ki-du10 abul-la dili ba-ra-e3
&d;gilgamec2 bad3-da gu2-na im-ma-an-la2
igi bar-re-da-ni ag-ga igi ba-ni-in-du8
arad2 lu2 ce lugal-zu-u3
lu2 ce lugal-ju10 i3-me-a
bi2-in-dug4-ga-gin7-nam
car2-ra ba-an-cub-bu-uc car2-ra ba-an-zig3-ge-ec
car2-ra sahar-ra ba-an-da-car2-re-ec
kur-kur du3-a-bi ba-an-da-cu2-am3
ka ma-da-ka sahar-ra ba-da-an-si
si &jic;ma2-gur8-ra-ke4 ba-ra-an-kud
ag-ga lugal kic&ki;-a cag4 erin2-na-ka-ni caja-a ba-ni-in-ak
juruc unug&ki;-ga-ke4 erin2-bi x a x ba x
&d;gilgamec2 en kul-aba4&ki;-ke4
ag-ga-a gu3 mu-na-de2-e ag-ga-ac sa2 mu-na-ni-ib-be2
ag-ga ugula-ju10 ag-ga nu-banda3-ju10
ag-ga ensi2-ju10 ag-ga cagina-ju10
ag-ga cagina erin2-na-ju10
ag-ga zi ma-an-cum2 ag-ga nam-til3 ma-an-cum2
ag-ga lu2-kar-ra ur2-ra bi2-in-tum2-mu
ag-ga mucen kar-ra ce bi2-ib-si-si
unug&ki; jic-kij2-ti dijir-re-e-ne-ke4
bad3 gal bad3 an-ne2 ki us2-sa muru9 ki us2-sa-a-ba
ki-tuc mah an-ne2 jar-ra-ni jar-ra-a-ba
saj mu-sig10 za-e lugal ur-saj-bi cu-ju10 im-mi-ib-gi4
saj lum-lum nun an-ne2 ki aj2
igi &d;utu-ce3 cu ud-bi-ta e-ra-an-gi4
ag-ga kic&ki;-ce3 cu ba-ni-in-ba ba-ni-in-bar
&d;gilgamec2 en kul-aba4&ki;-a-ke4
za3-mi2-zu dug3-ga-am3
&m;puzur4-&d;cul-gi cagina bad3 igi-hur-saj-ja2 u3-na-a-dug4
&d;cul-gi lugal-zu na-ab-be2-a
ki ud bad3 gal igi-hur-saj-ja2 mu-du3-a
x x x x nu-ed2-de3-ne
gu2-jiri3-ta &id2;idigna &id2;buranun-na -a &id2;buranun-na-bi-ta  a nu-na8-na8-ne
-la nu2-de3
luh-luh-e-de3
-ni sig10-ge5-de3
&ki;-ke4 bi2-in-kur2-en
x mu-e-gi4-a
-ce3 a mu-da-an-aj2
bi2-e-du3
x-gi4-ec
he2-eb2-dab5
x he2-en-du3
x x x nu ma-gi4-gi4
en3 -ra-ab-tar-re-en
zi-mu-dar-ra-ke4
x he2-mu-e-ci-jen
-x-en-na-a
x-ra-ab-dab5
-ra-ab-gi4-gi4
-e i3-zu-zu
-e-cub-be2-en
x-ba u3-bi2-dab5
-en-ze2-en
a-ma-ru-kam
lugal gu2-za
suh10-bi ci-du8
nam-lugal-zu
pa ci-im-me
ur-saj &d;nin-urta gu2-za
suh10-bi ci-du8
ur-saj &d;pa-bil-saj
gu2-za suh10-bi ci-du8
ur-saj &d;nin-jir2-su
gu2-za suh10-bi ci-du8
nam-lugal-zu pa ci-im-me
nam-lugal-zu
an-na mu-un-jal2
ki-a mu-un-jal2
&d;en-ki-da barag kug-ga
za-e ca-mu-un-de3-tuc-en
ur-saj kur gul-gul
iri&ki; lah4
ki-bal-ce3 bi2-du7-du7
ur-saj &d;nin-urta
kur gul-gul iri lah4
ur-saj &d;pa-bil-saj
kur gul-gul iri lah4
ur-saj &d;nin-jir2-su
kur gul-gul iri lah4
ki-bal-ce3 bi2-du7-du7
lugal ud an-ta ra-ra
en gaba-ri nu-tuku-me-en
ur-saj iri-za bad3 gal-bi-me-en
mu mah-zu he2-pad3-de3
ur-saj &d;nin-urta
iri-za bad3 gal-bi-me-en
ur-saj &d;pa-bil-saj
iri-za bad3 gal-bi-me-en
ur-saj &d;nin-jir2-su
iri-za bad3 gal-bi-me-en
mu mah-zu he2-pad3-de3
dur3ur3-zu
ud inim dug4-dug4-ga
&jic;kiri6 &jic;mec3-e ba-dab5-be2-ec
&d;cakkan2 lugal ance-ke4
jiri3-za im-mi-in-sig9
ur-saj ni2-zu
kur-ra ca-mu-un-ri
nam-mah-zu kur-kur-re bi2-dul
ur-saj &d;nin-urta
ni2-zu kur-ra ca-mu-ri
ur-saj &d;pa-bil-saj
ni2-zu kur-ra ca-mu-ri
ur-saj &d;nin-jir2-su
ni2-zu kur-ra ca-mu-ri
nam-mah-zu kur-kur-re bi2-dul
dur3ur3-zu
ud inim dug4-dug4-ga
&jic;kiri6 &jic;mec3-e ba-dab5-be2-ec
&d;cakkan2 lugal ance-ke4
jiri3-za im-mi-in-sig9
barag nibru&ki;-ka dur2 bi2-in-jar
a-a &d;en-lil2-da
za-e ca-mu-un-da-tuc-en
dumu ur-saj
a-a &d;en-lil2-la2-me-en
e2-kur-ra bi2-in-gub-be2-en
barag ki lagac&ki;-ka
dur2 bi2-in-jar
kug ama &d;nance dug4-ga-na-ab
&d;utu-gin7
a2 bad hu-mu-ri-in-tum2
ki-gub hu-mu-ra-an-pad3-de3
si-muc2-zu-a ni2 nu-un-te
a2-ur2-za gu2-da he2-em-mi-la2
nin-ju10 lu2 me dug3-dug3-ga-ke4
unu2 cuba
gu2
ur-saj kal-kal-a-am3
inim-ma-ni mah-am3
&d;utu kalam-ma-kam
sa2 gal pad3-da
e2-ama-&d;lamma
&d;nin-urta
kal-kal-a-am3
&d;pa-bil-saj kal-kal-a-am3
&d;nin-jir2-su kal-kal-a-am3
inim-ma-ni mah-am3
&d;utu kalam-ma-kam
sa2 gal pad3-da e2-ama-&d;lamma
ur-saj e2 cec-a
kur-kur-ra iri&ki;-bi ki me3-ka
za-ra e2 cum2-mu e2-ama-&d;lamma
&d;nin-urta e2 cec-a
&d;pa-bil-saj e2 cec-a
&d;nin-jir2-su e2 cec-a
kur-kur-ra iri-bi ki me3-ka
za-ra e2 cum2-mu e2-ama-&d;lamma
tir su3-ra2-su3-ra2
gaba-bi bur2-bur2-ra
lugal-da la2-a-bi
am3-da-jal2-la na-nam e2-ama-&d;lamma
tir ma2-su su3-ra2
kur-ra kar-ra
uc mu-da-la2-a-na
lu2-bi e2 a-a-na
uc-e mi-ni-in-ku5-re
e2-ama-&d;lamma
lu2-kur2-ra a-a-na
uc mu-da-an-la2-a-na
lu2-bi e2 a-a-na
uc-e mi-ni-in-ku5-re
e2-ama-&d;lamma
jic-gi4-jal2-bi-im
ur-saj a2 mah cej3 ud-da-ni
nam-mu-un-ci-da13-da13-a-am3
ur-saj &d;nin-urta a2 mah
ur-saj &d;pa-bil-saj a2 mah
ur-saj &d;nin-jir2-su
a2 mah cej3 ud-da-ni
nam-mu-un-ci-da13-da13-a-am3
lugal-ju10 iri&ki; lah4 a-a-na
nam-ur-saj-ja2-ni
ur-saj &d;nin-urta
iri&ki; lah4 a-a-na
ur-saj &d;pa-bil-saj
iri lah4 a-a-na
ur-saj &d;nin-jir2-su
iri lah4 a-a-na
nam-ur-saj-ja2-ni
lugal-ju10 kur-re
x x tun3
inim mu-e-da-gi4
ur-saj &d;nin-urta
kur sig10-ge5 ak-a-gin7
mu-e-da-pec11-pec11-e
lugal-ju10 gaba a-ab-ba
ac-me-da na-dul
ud-ba ku6-ze-en ha-ra-li-ta
en-na-tum3 im-me-en
&na4;gug &na4;za-gin3 kur me-luh-ha&ki;-ta
en-na-tum3 im-me-en
&na4;du8-ci-a kur mar-ha-ci&ki;-ta
en-na-kam im-me-en
kug-babbar iri&ki; 15-ta
en-na-kam im-me-en
urud nagga ma2-gan&ki;-na-ta
en-na-kam im-me-en
zabar
-ta
en-na-x im-me-en
kug-babbar dilmun&ki;-na-ta
en-na-tum3 im-me-en
im-kalag-ga ka hur-saj-ja2-ta
en-na-kam im-me-en
im-babbar-ra hur-saj dadag-ga-ta
en-na-kam im-me-en
-e-bi
-en
-bi
-en
x
x
e2 ki-bal e za-e za-e e je26-e je26-e
e2 ki-bal im-zu abzu-ba
me-na bi2-ib-gi4-gi4
e2 ki-bal gi-zu jic-gi-ba
me-na bi2-ib-gi4-gi4
e2 ki-bal jic-ur3-zu tir-tir-ba
me-na bi2-ib-gi4-gi4
lu2-kur2-ra bad3-da nam-mi-x x
giri17 cu am3-mi-in-jal2
lugal-ju10 ni2 er9 rib-ba-za
nu-uc-in-ga-zu-am3
ur-saj &d;nin-urta ni2 mah-a-za
nu-uc-in-ga-zu-am3
ur-gu-la-gin7 lu2 gu7-za
nu-uc-in-ga-zu-am3
ucumgal-gin7 -za
nu-uc-in-ga-zu-am3
ur-mah-gin7 mac2 sila4 -za
nu-uc-in-ga-zu-am3
ki-cu2-bi-im
cir3-nam-cub-ba
&d;nin-urta-kam
&jic;cinig ka-ba mu-ni-in-ak bi2-in-ba
inim bi2-in-dug4 &jic;jicnimbar-ra-ce3
su-ju10 su dijir-re-e-ne-ke4 x
za-e-me-en gurun-zu mu-un-gub
igi-ju10-ta mu-un-jar
geme2-gin7 igi nin-a-ni am-te
&jic;ba-an nu-mu-un-ja2-ja2
x cu gi4-gi4 za-e-me-en nij2-sa-sa-ha
je26-e si mu-un-du
jiri3-sig10-zu igi-ju10-ta mu-ra-
sumur-ra-a-ni-ta &jic;jicnimbar mu-un-na-ni-ib-gi4-gi4
inim bi2-in-dug4 &jic;cinig cec-bi-x
tukum-bi ugu-ja2-ra barag al-du3-du3-ne
i-ga-in-sag9-sag9-ne
dijir nu-un-pad3-de3-ne im-ma-e-ce
su dijir-re-e-ne ec3-bi ze2-me-en
barag dijir-re-e-ne mu dug3 ib2-sa4-sa4-ne
kug-babbar kuc dijir-re-e-ne tec2-a
x-ma-ab nij2 dijir-ra nij2 sag9-zu dug4-ga-ab
&d;nanna
en dumu &d;en-lil2-la2
&d;nanna en x
en dumu &d;en-lil2-la2
en u6 di dug3-ga
munus hi-li cu du7
&d;nanna en u6 di dug3-ga
munus hi-li cu du7
&d;nin-hur-saj-ja2
ama gal &d;nin-hur-saj-ja2
&d;nanna x
ama gal &d;nin-hur-saj-ja2
mu-ni-in-x
za-e lu2 nir
&d;nanna mu-
za-e lu2 nir x
x x x ki x
la-la-zu ma-ak-ak
hi-li-zu &tug2;x-gin7 bar-ja2 he2-em-mi-dul
&d;nanna cag4-ju10 x jicgal x kug la-la ma-ak-ak
hi-li-zu &tug2;x-gin7 bar-ja2 he2-em-mi-dul
en cu sikil-e &dug;cakir3-e he2-du7
nij2 cu dug4-ga-zu an-ra &d;en-lil2-ra ca-mu-un-ne-sag9
&d;nanna en cu sikil-la &dug;cakir3-e he2-du7
nij2 cu dug4-ga-zu an-ra &d;en-lil2-ra ca-mu-un-ne-sag9
e2 ud du6-ul-la-ka su3-ud-ce3 he2-du3
e2 &d;nanna ud du6-ul-la a2-mi kisal &d;nanna su3-ud-ce3 he2-du3
e2 jissu-bi ab-cag4-ga la2-a
e2-kic-nu-jal2 u6 di dug3-ga
e2 &d;nanna cag4-sig-ga du3-a
&d;suen dijir-re-ne (x x)
x x x &d;en-lil2
&d;nanna en dumu gal an-na  ki aj2 &d;en-lil2 &d;nin-lil2-la2
-me-en
x
-de3-en
-in-sa4
x-la-me-en
-ri-in-sa4
-en
x
x im u5 nun dijir-re-e-ne  me car2-ra-ba dur2 jar
&d;nu-nam-nir en a2 aj2-ja2 zid-da me gal-gal-la cu du7
a-a &d;en-lil2 ni2-zu an ki-a pa e3 ca-ba-ni-e3
dijir an-na an-na bi2-su8-ug mu dug3 im-mi-in-sa4
x x ka x lugal-ba igi mu-ni-si-si
-bi ne x zu
&d;a-nun-na dijir gal-gal-bi igi-zu-uc si mu-sa2-e-ec
&d;en-lil2 inim kug dug4-ga mah-zu-ce3 jizzal im-ci-ma-an-ak-ec
&d;nu-nam-nir an ki nijin2-na-bi dili-zu-ni mah-me-en
x &d;a-nun-na-ke4-ne &jic;rab3 mah kur-kur-ra
-zu su3-ud en nij2-nam-ma-ni dib dug4-ga-ni nu-kam3-me-dam
gal-la-a me-zu me-a dirig a-ra2-zu nij2 galam-ma-am3 x nam-kal kur ki su3-ra2-ce3 sipad zid-bi za-e-me-en
a-a &d;en-lil2 ki-ur3 dur-an-ki cag4-ge pad3-da-za
zu x e2-kur ki aj2-zu cu-mu-ra-an-du3 barag mah-zu cu-mu-un-ri
ec3-za me-bi me kal-kal-a-am3 cu-luh zid-bi mah-am3
jarza-bi kug-kug-ga-am3 nij2 ka-ge dib-ba-am3
e2-kur-ra cag4-bi galam kad4-am3 nij2 lu2 nu-zu-am3
&d;ic-me-&d;da-gan jic-hur me zid-bi si ha-ra-ab-sa2-sa2-e
sa-gid2-da-am3
&d;en-lil2 &d;ic-me-&d;da-gan dumu ki aj2-za nam-lugal-la-a-na bal-bi ha-ra-su3-ud
jic-gi4-jal2 sa-gid2-da-bi-im
&d;en-lil2 en gal dijir-re-e-ne uj3 car2-ra-bi-ce3 il2-la
en gal dijir-re-e-ne uj3 car2-ra-bi-ce3 il2-la
inim mah dug4-ga-zu (x) saj-ba du-am3
nij2 nu-kur2-ru dug4-ga-zu ki-bi-ce3 jar
x tuku saj us2 e2-za-ra
un-ce3 nam dug3 tar-mu-ni-ib
&d;ic-me-&d;da-gan dumu &d;en-lil2-la2-ka  ri
an ki zag til-be2-ec  he2-em-mah
x-bi he2-bad-bad
ki kur he2-em-ci-gam-e
&d;ic-me-&d;da-gan  he2-me-en
x he2-me-en
-sub2-ba
he2-me-en
he2-en-jal2
zi he2-ci-mah
saj-e-ec he2-rig7
ja2-la nu-dag-ge he2-me-en
x ki kug ki sikil x  im-mi-ib2-jal2
sa-jar-ra-am3
&d;a-nun-na-ke4-ne
&d;a-nun-na-ke4-ne
x x x bal dug3 mu nam-he2
saj-e-ec rig7-mu-ni-ib2
u18-ru12-bi-im
a-da-ab &d;en-lil2-la2-kam
ur-saj dumu nir-jal2 &d;en-lil2-la2
&d;nin-urta gud huc nam-nun-na tum2-ma
mec3 e2-cu-me-ca4 pa e3-a
he2-du7 e2-kur-ra di-kud si sa2
lugal x x x dijir-re-e-ne
gud du7-du7 ki-bal-a jiri3 gub
&d;nin-urta en e2-cu-me-ca4-ke4
barag an-na-ke4 dur2 nam-mi-in-jar
ud-sakar gibil-am3 uj3-e pa am3--e3
&d;nanna an urac-a du
jidru kug-an sud-aj2 cu-na jal2-la-am3
men zid an-na saj-ja2 jal2-la-am3
&d;utu ha-cu-ur2-ta e3-am3
&d;nanna kur un3-na gub-ba-am3
en kisal en lugal si  x
lugal ama5 kur-ra in-tud-
dub-us2  sig7-ga
x x x e-ne di
x x x tec2 dug4-ga
x x bad-da en &d;nin-urta-ke4
x x-am3 in x me car2-ra unu2 la2 cuba
&d;inana () hi-li sag9 x il2-la-na ka mu-na-ni-x
en ki gal an-na si la2 x x x ()
x-da abzu-a muc3 nu-tum2-mu-da
en pap-cec e2 me dug3-dug3-ga-x
&d;en-ki-ke4 ec3 abzu-a cu mu2-mu2-da
abzu-gin7 jectug2 mah kalam-ma sig9-ga
ja2 ulu3-ba e2 sikil-la-ka-ni
ja2 dub-dub ja2 mi2 dug4-ga-ni
ja2 dub cec-a pad3-da-ni
e2 &jic;erin-na ezen ku-ku-a-ni en
cag4-tum2-ma izi jar-ra-ni
en ka kug kur un3-na gub-bu-de3
jic-nu11 x jar-bi en-nu-uj3 ak-de3
itid-da ec3 gal-la muc3 nu-tum2-mu-de3
u4-ta-u18-lu en dijir-re-e-ne
ur-saj gal an-na en gal &d;en-lil2-la2
&d;nin-urta dumu mah e2-kur-ra
nir-jal2 a-a ugu-na za3-mi2-zu dug3-ga-am3
cir3-gid2-du &d;nin-urta-kam
gal5-la2 tur ka ba-a-ci-ba9-re6 gal5-la2 gu-la-ra gu3 mu-na-de2-e
ja2-nam-ma-an-ze2-en ur2 kug &d;inana-ka-ce3 ga-da-re7-en-de3-en
gal5-la2 unug&ki;-ce3 ba-ni-in-kur9-re-ec kug &d;inana-ke4 mu-ni-in-dab5-be2-ne
ja2-nu &d;inana kaskal-zu-ce3 ni-ba jen-na kur-ce3 ed3-de3
ki cag4-ge de6-a-zu-ce3 jen-na kur-ce3 ed3-de3
ki &d;erec-ki-gal-la-ce3 jen-na kur-ce3 ed3-de3
tug2-ba13 kug &tug2;pala3-a tug2 nam-nin-zu nam-ba-mu4-mu4-un kur-ce3 ed3-de3
men kug me-te ka silim-ma saj-zu-a um-ta-ja2-ar kur-ce3 ed3-de3
hi-li-a igi-zu la-ba-ni-in-du7 kur-ce3 ed3-de3
ur nu tur jiri3-zu -du8-du8 kur-ce3 ed3-de3
ud za-e ed3-de3-da  nu-bu-bu
kug &d;inana-ke4 mu-un-bur2-bur2-re-ec -ga-de3-ec
&d;inana ni2-te-na &d;dumu-zid cu-ce3 ba-an-cum2
juruc-e &jic;rab3 mah jiri3-ni im-ma-an-jar-re-en-de3-en
juruc-e &jic;es2-ad cu-ni cub-bu-de3-en-de3-en jic-gu2 gu2-ni jar-re-en-de3-en
urud-henzer &urud;kibir2 &urud;cukur mah-e igi-ni-ce3 ba-an-ci-ib2-il2-il2
&urud;ha-zi-in gal-gal-la u3-sar i3-ak-e-ne
juruc-e mu-ni-in-gub-bu-de3-ec mu-ni-in-dur2-de3-ec
tug2-gun5-na-ni cub-bu-de3-en-de3-en uc kum gub-bu-de3-en-de3-en
juruc-e a2-na mu-un-la2-e-de3-ec tug2-ec huhul mu-un-ci-ak-ec
tug2 ni2-te-na igi-na mu-ni-in-dul-u3-de3-ec
juruc-e &d;utu-ra an-ce3 cu-ni ba-an-ci-zig3
&d;utu gu5-li-zu je26-e-me-en cul-me-en za-e mu-zu
nin9-zu nam-dam-ce3 ba-an-tuku-a
e-ne kur-ce3 ed3-de3
mu e-ne kur-ce3 ed3-de3
je26-e ki-jar-ra-bi-ce3 kur-ce3 ba-ab-cum2-mu-de3
&d;utu di-kud nij2-si-sa2 za-e-me-en nam-ba-lul-de3
cu-ja2 u3-mu-e-kur2 ulutim2-ju10 u3-mu-e-bal
cu gal5-la2-ju10-ne ga-ba-e-da-an-ze-er nam-mu-ha-a-za-ac
muc-saj-kal-gin7 cag4-tum2 hur-saj-ja2 mu-ni-in-bal-bal
ki nin9 &d;jectin-an-na-ce3 zi-ju10 ga-ba-an-ci-in-de6
&d;utu er2-na cu ba-an-ci-in-ti
cu-ni mu-ni-in-kur2-kur2 ulutim2-ma-ni mu-ni-in-bal-bal
muc-saj-kal-gin7 cag4-tum2 hur-saj-ja2 mu-ni-in-bal-bal
&d;dumu-zid-de3 mucen-ce3 sur2-du3&mucen; dal-a-gin7 zi-ni ur5-da i3-cub-ba
ki &d;jectin-an-na-ce3 zi-ni ba-ci-in-de6
&d;jectin-an-na cec-a-ni igi ba-ni-in-du8-am3
te-na mu-ni-in-hur-hur giri17-na mu-ni-in-hur-hur
igi-ni zag-ga-na mi-ni-in-du8 tug2-ni mi-ni-in-da-da-ra
juruc aj2-gig-ra i-lu aj2-gig-ga hu-mu-ni-ib2-be2
a cec-ju10 a cec-ju10 juruc ud-bi nu-um-si
a cec-ju10 su8-ba &d;ama-ucumgal-an-na juruc ud-bi mu-bi nu-um-si
a cec-ju10 juruc dam nu-tuku dumu nu-tuku
a cec-ju10 juruc gu5-li nu-tuku dub3-us2-sa nu-tuku
a cec-ju10 juruc ama-ni sag9-ga-ni nu-du8
gal5-la2 &d;dumu-zid-de3 mu-ni-in-kin-kin-ne mu-ni-in-nijin2-nijin2-na-ec
gal5-la2 tur gal5-la2 gu-la-ra gu3 mu-na-de2-e-ne
gal5-la2 ama nu-tuku ad-da ama nin9 cec dam dumu nu-tuku-me-ec
ud me-da gal uj3 uc jar-ra an ki-ta ri-a-bi
za-e-ne-ne gal5-la2-ze2-en lu2 zag-ga-ni gi-cukur-gin7
cu jar sag9-ga nu-tuku-me-ec sag9-ga hul nu-zu-me-ec
lu2-u3 e2 nu ni2-te-na zi-ni silim-ma a-ba-a igi mi-ni-in-du8
ki gu5-li-bi nu-um-ci-du-de3-en ki mussa-bi nu-um-ci-du-de3-en
su8-ba-ra ki &d;jectin-an-na-ka-ce3 ga-an-ci-re7-en-de3-en
gal5-la2-e-e-ne cu-ta ba-ab-sag3-sag3-ge-me-ec mu-ni-in-kin-kin-ne-ec
i-lu-bi ka-ga14-na nu-mu-un-til-la-am3
gal5-la2 ki &d;jectin-an-na-ce3 ba-e-ci-re7re-ec
ki cec-zu la2-ma-ra-ab e-ne mu-ni-ib2-be2-e-ne inim-bi nu-mu-na-ab-be2
hab ni2-te ki ur2-ra ba-ni-in-ze2-ej3 inim-bi nu-mu-na-ab-be2
x ni2-te ki igi-na ba-ni-in-hur-hur inim-bi nu-mu-na-ab-be2
kuc ni2-te ki dur2-na ba-ni-in-kar2-kar2 inim-bi nu-mu-na-ab-be2
esir2 ur2-ra-na ba-ni-in-de2-de2 inim-bi nu-mu-na-ab-be2
&d;dumu-zid-de3 e2 &d;jectin-an-na-ke4 nu-um-me-ni-in-pad3-de3
gal5-la2 tur gal5-la2 gu-la-ra gu3 mu-na-de2-e-ne
ja2-nam-ma-an-ze2-en amac kug-ga-ce3 ga-an-ci-re7-de3-en
&d;dumu-zid-de3 amac kug-ga-ta mu-ni-in-dab5-be2-de3-ec
mu-ni-in-nijin2-nijin2-ne-ec mu-ni-in-dab5-be2-de3-ec
mu-ni-in-kin-ne-ec igi ba-ni-in-du8-am3
juruc-ra e2 nu-nam-ma &urud;ha-zi-in cu jal2 ba-ci-in-ti
jiri2-ur3-ra mu-ni-in-sar-sar-re-ec ki-sig9-ga mu-ni-in-dub2-ec
nin9-e na-aj2 cec-na-ce3 iri-a mucen-gin7 im-ma-an-nijin2-nijin2
cec-ju10 aj2-gig-ga gal cu ga-de6 ja2-na me ga-an-te
lu-lu-a-bi lu-lu-a-bi u2-cim ki dar-re-dam
x-a &d;nanna lu-lu-a-bi u2-cim ki dar-re-dam
x-bi &na4;za-gin3 dur5-ru-am3
x-bi &d;nanna e3-a-am3
ab2-cilam amar-bi-da an-da-lu &na4;cuba suh-a-am3
x x x x im-mi-du3 tec2-bi um-me-x bi2-ib2-jal2
x x x x-bi-a x mu-un-suh-suh-e hi
lu2 ab2-e ki aj2-ja2-am3 tur3-ra mu-un-lah5
x x lu2 ab2-e ki aj2-ja2-am3 ab2-e mu-un-ni10-ni10
u2 ab2 gal-a-ni mu-na-an-du i3-bi i3-dulu-i
x x i3 dug3-ga &dug;cakir3 tur 7-e ka ca-na-ab-bal-e ka mu-na-x-x-x
(x) x x i3-bi i3 kug-ga-am3 ga-bi ga kug-ga-am3
x x tur3 kug-ta kug-ja2 du-a munus-e nu-na8-na8
sikil-la dulu-e munus-e nu-gu7-e
x tur3-ra tuc-a-na tur3-re a-ar2 im-si
-e tur3-ra tuc-a-na tur3 me-te-ac bi2-ib-jal2
&e2;tur3 giri17-zal-am3 &d;nanna lugal-la-am3
x &d;suen-na-ka-am3 &d;nanna lugal-la-am3
lugal urim2&ki;-ma mi2 zid iri in-ga-am3-me
-bi-ta ku6 mucen sug4-ga-am3
-bi-ta ku6 mucen sug4-ga-am3
-bi ku6-am3 dirig-bi mucen-am3
-bi ku6-am3 dirig-bi mucen-am3
mu-un-du3 suhur&ku6;-e a-ab-gur
mu-un-du3 amar-e ha-ma-gu7-e
mu-un-du3 ab2-e ha-ma-gu7-e
x x x mu-un-gu7-e
x mu-un-na8-na8
x x ri
jal2
x na-nam
x x x tur-e
lu2 mu-du
x x x
x ki-ce3 je26-e
tur3 x-e lu2 hu-x-
-ra nibru&ki;-a nam hu-
urim2&ki;-ce3 x
x x x-a ki x e x x
bal-bal-e &d;nanna-kam
muc3-me huc jiri2 gal nam-juruc-a
igi hul2-la saj-ki zalag-ga-na im-ma-ci-in-bar
nam sag9-ga-ni-ce3 la-la ba-an-ci-in-ak
alan gun3-a-ni-ce3 hi-li im-ma-ci-in-ti
bal-a-re-ni-ce3 im-ma-an-ci-gub
ulutim2 kal-la-bi cag4 im-ma-ab-dab5-be2
cag4 gu2-bi gi4-a-na im-ma-ab-ni10-ni10-e
&d;inana lugal-ra inime mu-un-gun3-gun3gu2
u3-mu-un na-aj2-zu ze2-ba-am3 ki-ig aj2 ku7-ku7-dam
sa-am-su-i-lu-na cuba2 gun3-a mac2 jic i-bi2 kar2-kam
igi-ju10-gin7 silim-ma de3-gub du-ri2-ce3 til3-la
i-zi-ij3 aj2 ka-mu7-a asila da-ra-ab-sig9
uj3 gu2-re-a hub2 dar du5-mu-ra-an-ak
sa-am-su-i-lu-na a2-jal2 za-a-kam uj3 car2-ra en-e
mu-uc mec3 sag9-ga-zu i3-me-en nam-en-nu-uj3 mu-ak-e-en
zag lugal-la-ka ul-ce3 gub-bu-da-ni
uj3 nam-lugal-la-ce3 nam dug3 mu-un-tar
ur gal &d;alad2 &d;lamma mu-ne-en-cum2
an-ta-ne-ne a2-jal2 ak-de3
bal-a-re gu2-re hub2 dar ak-de3
&d;inana a2 zid-da ba-an-da-gub
gab2-bu-ne-ne-a sa-am-su-i-lu-na ba-gub
sila3 ga kug-sig17 e-ne im-da-e-ne
en3-du aj2 ka-mu7-a mu-un-ku7-ku7-de3-ne
bal-a-re gu2-re mu-un-ti-ti-ne
me-en-de3-en ga-ca-an-an-na &d;lamma sag9-ga-me
ildum2 il2-la sa-am-su-i-lu-na me-en-de3-en
me-en-ze2-en bal-a-re zi-in-bu-ka-ke4
i-zi-ij3 aj2 ka-mu7-a la-ba-an-du7 pi-li-pi-li da-mu-ra-ab-cid
cag4 la2-la2 alan nu-un-ki-zil2-zil2-i nu-ma-al
ama ugu-ju10 za-a-ra ja2-a im-mi-in-tu-ud-en
ga-ca-an-gal-ju10 za-a-ra ja2-a im-mi-in-tu-ud-en
x x-un-ma-al-e-en ca3-ab ki-ig aj2-ja2 i3-du
x x-da-ja2 ca3-ab ki-ig aj2-ja2 bi2-du
x x de3-mu-un-ci-du me-e mu-ci-hul2-en
&d;du5-mu-zid de3-mu-un-ci-du me-e mu-da-hul2-en
x x jic ku tum x me-e mu-na-x-bu
&d;du5-mu-zid de3- x
x
x x
mu-ud-na-ju10 gu2-da ja2-la2-e-en-de3-en
ja2-nu e-ne di de3-hul2-le-en-de3-en
&d;ama-ucum-ju10 gu2-da ja2-la2-e-en-de3-en
ja2-nu e-ne di4 de3-hul2-le-en-de3-en
gu5-li an-na u3-mu-un aj2 ca3-ba-ju10
ur5 sag9-ge cag4 hul2-la &d;utu-me he2-me-en
u3-mu-un-ra da-an-ci-jen me-e du5-mu-na-da-ab-dug4
u3-mu-un ca3-ab-ja2 me-e du5-mu-ne-de-be2
ki &d;mu-ul-lil2-da x ku im di-en
a-a-ju10 &d;suen-e cag4-ge bi2-in-pad3-de3-en
ca3-ab-ja2 bi2-in-pad3-de3-en me-e mu-lu ca3-ba-jen
aga zid men kug saj-za ma-ra-ni-ma-al
dim3-me-er gal-gal-e-ne i-bi2-bi ca-mu-un-gub-en
&d;a-nun-na-ke4-ne mu-lu dalla bi2-in-e3-a
mu-ud-na-ju10 gu2-da ja2-la2-e-en-de3-en
mu-nu2 gi-rin-ja2-da ga-ba-e-nu2-en-de3-en
&d;ama-ucum-ju10 gu2-da ja2-la2-e-en-de3-en
mu-nu2-da gi-rin-ja2-da ga-ba-x-nu2-en-de3-en
an an-guru3 ki cu-ni-ce3 an-la2
&d;en-lil2-le cer7-da gu-la-ni cag4-jar-ra-am3
cul-a-lum-bi al-il2-il2
lu2 ga-cum lu2 ba x x  x
al-me-a lu2 du14-de3-ka-na ba-an-kur9
u2-a-gin7 saj-gu2-ni-ka-ra
tum9 x x x  x
x  sig10-ga-am3
&tum9;sa12-ti-um tum9 cej14-ja2-kam
&tum9;mar-tu lu2 til3-ba dirig-ga
&tum9;sa12-ti-um tum9 he2-jal2-la
gu5-li &d;na-ra-am-&d;suen
mu-un-na-de2 a cec na-an-e3
x x-ni-in-tu-ud-x-ud
x x pa hi nin-dijir-gin7 ki-sikil x x-a-ni
x ri gag ed2-da-ni ki-sikil tur-ja2
x ba-ci-in-gi4
ud cu2-uc-ru im nu-cej3-je26
im al-cej3-je26 &kuc;gur21-ra nu-du8-e
&id2;idigna a-u5-ba jal2-la a-gar3-ra nu-si-sa2
pec10 im al-cej3-je26 bar-rim4-ma im nu-ba-e
en-e ku6 an-gu7 ga-rac&sar; mu-un-gu7
za3-hi-li-a&sar; mu-un-da-an-gig
en-e unug&ki;-ga nam ba-e-kud-de3
e-ne-ra nin e2-an-na-ke4 nam mu-un-na-kud-de3
na-an-ni libir-ra mu-un-kal-la
e2 &d;en-lil2-la2 i-du3 nu-til3
bad3 nibru&ki; i-du3 tug2 nu mi im-mi-in-du
e2-an-na i-du3 mu-un-cub im-ma-an-du
si-mu-ru&ki; i3-dab5 gu2-bi nu-mu-un-da-gid2-x
nam-lugal-la kalag-ga nu-mu-un-na-an-cum2
ur5 na-an-ni cag4 sig-ga kur-ce3 la-ba-an-de6
ud nu-dug3-ga cid-bi nu-til3
nam-til3 nam-uc2-a dirig x
x x-ga-ju10-ne
x x
x
iri&ki; nam-uc2 jal2-la-ce3
ance-bal-a-gin7 he2-ni-ib2-sar-re-x
e2 lu2 zid-da mu-un-du3-a
lu2-lul-la mu-un-gul
e2-gal ki-ma-an-ze-er ma-an-ze2-ra
e2-ce3 ga-jen-na jiri3-zu en-nu-uj3 ak-ab
e2-gal ni2-bi-ta gam-e-de3
e2-gal ud 1(dic)-e ama nir-ra ud 1(dic)-e ama u3-tud-da
e2-gal a-ri-a nu-da13-da13 &jic;ma2-gur8 in-nu nu-da13-da13
dumu-gir15 du-lum-ma nu-da13-da13
an-ku4-ku4 nu-si-si
ib2-ta-e3 nu-silig-ge
nij2-gur11 lugal-la-ke4
igi-zu na-an-il2-en
lu2 ma2 dirig-ga lu2 ma2 gaba in-ru-gu2
nij2 kab2 di-de3 nij2-gig &d;suen-na-kam
ama-me-da nu-me-a sila a-ji6 edin-na i-ij3-ji6-in-sar-re
cul-e ama-me-da nu-me-a sila a-ji6 edin-na i-ij3-ji6-in-sar-re
ama-ju10 &d;ga-ca-an-gal-da nu-me-a sila a-ji6 edin-na i-ij3-ji6-in-sar-re
&d;ga-ca-an-gi-kug-ga-da nu-me-a sila a-ji6 edin-na i-ij3-ji6-in-sar-re
a-a &d;suen-da nu-me-a sila a-ji6 edin-na i-ij3-ji6-in-sar-re
cec-ju10 &d;utu-da nu-me-a sila a-ji6 edin-na i-ij3-ji6-in-sar-re
&lu2;ki-sikil du14-gin7 na-an-mu2-mu2-un
&d;inana inim-gin7 ga-am3-me-en-de3-en
&d;inana du14-gin7 na-an-mu2-mu2-un
&d;nin-e2-gal-la ad-gin7 ga-am3-gi4-de3-en
a-a-ju10 a-a-zu-gin7 in-ga-dim2
&d;inana inim-gin7 ga-am3-me-en-de3-en
ama-ju10 ama-zu-gin7 in-ga-dim2
&d;nin-e2-gal-la ad-gin7 ga-am3-gi4-de3-en
&d;jectin-an-na &d;nin-x-he2-nu-x-gin7 in-ga-dim2
&d;inana inim-gin7 ga-am3-me-en-de3-en
je26-e &d;utu-gin7 in-ga-dim2-me-en
&d;nin-e2-gal-la ad-gin7 ga-am3-gi4-de3-en
&d;en-ki &d;suen-gin7 in-ga-dim2
&d;inana inim-gin7 ga-am3-me-en-de3-en
&d;dur7-tur &d;nin-gal-gin7 in-ga-dim2
&d;nin-e2-gal-la ad-gin7 ga-am3-gi4-de3-en
inim bi2-in-ec-a inim hi-li-ec-am3
du14 mu2-mu2-da-a hi-li cag4-ga-na-ke4
&na4;cuba-ke4 &na4;cuba-ke4 &na4;cuba na-ur11-ru
&d;ama-ucumgal-an-na &na4;cuba-ke4 &na4;cuba na-ur11-ru
&na4;cuba-na &na4;cuba tur-tur-bi nu-mu-ne2-ec na-ja2-ja2
&na4;cuba-na &na4;cuba gal-gal-bi guru7-ce3 na-du3-du3
pi-na-ni ur3-ra la2-la2-a ur3-ra mu-na-ab-la2-la2
&d;inana bad3-da la2-la2-a bad3-da mu-na-ab-la2-la2
munus x x x &d;ama-ucumgal-an-na-ra gu3 mu-na-de2-e
&na4;cuba ur11-ru &na4;cuba ur11-ru a-ba-a mu-na-ur11-ru
&d;ama-ucumgal-an-na &na4;cuba ur11-ru a-ba-a mu-na-ur11-ru
&na4;cuba-na &na4;cuba tur-tur-bi ci-pa-aj2-me de3-a
&na4;cuba-na &na4;cuba gal-gal-bi gaba kug-me de3-a
&d;ama-ucumgal-an-na nu-u8-gig-ra inim mu-ni-ib-gi4-gi4
nu-u8-gig-ga-am3 dam-ju10 nu-u8-gig-ga-am3 e-ne-er mu-na-ur11-ru
kug &d;inana-ke4 nu-bar-ra e-ne-er mu-na-ur11-ru
&na4;cuba-na-ke4 &na4;cuba-na-ke4 &na4;cuba na-ur11-ru
&d;ama-ucumgal-an-na-ke4 &na4;cuba-na-ke4 &na4;cuba na-ur11-ru
&na4;cuba ur11-ru &na4;cuba ur11-ru a-ba-a mu-na-ur11-ru
&d;ama-ucumgal-an-na &na4;cuba ur11-ru a-ba-a mu-na-ur11-ru
ma-ab-du3-da-a-ja2 ma-ab-du3-da-a-ja2 sun4-a-ni &na4;za-gin3-na
me-a-am an-ne2 ma-ab-du3-da-a-ja2 sun4-a-ni &na4;za-gin3-na
x-e sun4-a-ni &na4;za-gin3-na sun4-a-ni &na4;za-gin3-na
kun-jar &d;inana-kam
ab-ba na mu-un-de ab-ba na mu-un-de
im ba-cej3-ja2-ba e2-jar8 ba-gul-la-ba
cika bar7-bar7-ra ba-cej3-ja2-ba
lu2-ra lu2 gi4-ba gaba ba-ri-a-ba
mu ba-dug4-ga-ba in-ga-an-dug4
ce ba-su-ub-ba in-ga-an-su-ub
ud im-e je26-e ga-cej3 im-mi-in-dug4-ga-ba
ud e2-jar8-e je26-e ga-gul im-mi-in-dug4-ga-ba
ud a-ma-ru je26-e ga-ur3-ur3 im-mi-in-dug4-ga-ba
an in-dug4 ki in-tu-ud
&u2;cumunda in-ga-an-tu-ud
ki in-tu-ud an in-dug4
&u2;cumunda in-ga-an-tu-ud
gi lum-lum-ma-ni izi ba-an-la2
ri-a-ri-a-bi gaba ba-ri-a-bi
um-ma ud-da ba-ra-ab-taka4-a
ab-ba ud-da ba-ra-ab-taka4-a
gala-mah mu-da ba-ra-ab-taka4-a
mu-lu a-ma-ru-ta ba-ra-ab-taka4-a
&u2;cumunda kij2-gi4-a ba-an-gaz
kij2-gi4-a ba-an-gaz sahar-tu11-be2 ba-tuc
&u2;cumunda izi la2-la2 am3-me u2-du3-a-ni nu-ub-be2
u2 nu-mu-dub2-dub2-be2 u2 nu-mu-bur2-bur2-re
u2 nu-mu-bur2-bur2-re ma-a um-ma-an-du3
tukum mu-un-gub-be3 tukum mu-un-nu2-e
izi um-ma-an-cum2 dajal-ba jen-na-ni
&u2;cumunda ki-gub-ba-ni a-a sis-na
izi ga-ba-jar ga-ba-jar im-ma-ni-in-du7-e
ur2 e2-an-na-ke4 izi im-ma-ni-ri
cu im-ma-ni-in-du3 cu im-ma-ni-in-la2
inim ka-na um-ma-da-jal2-la
ga-ca-an-an-na-ke4 uga&mucen; ba-e-dab5 ugu-ni-ce3 ba-gub
sipad-de3 e-ze2-ni ma-a-a-ba mu-da-ab-cub
ga-ca-an-an-na-ke4 uga&mucen; ba-e-dab5-ba
im ba-cej3-ja2-ba e2-jar8 ba-gul-la-ba
cika bar7-bar7-ra ba-cej3-ja2-ba
&d;dumu-zid-de3 gaba ba-ri-a-bi
im ba-da-cej3 e2-jar8 ba-da-gul
tur3 ba-da-gul amac ba-da-bur12
id2-da a-ji6 hul ba-an-da-cub
ambar-ra im-hul ba-an-da-cub
x na-aj2 gada &id2;idigna &id2;buranuna-ke4
&id2;idigna &id2;buranuna-ke4 u2 gid2-da ba-an-mu2
u2 gid2-da an x aj2 zu-a
u2-du3-a-ni mu-ub-be2 u2 mu-dub2-dub2-be2
&u2;cumunda izi la2 e-x  x
&u2;cumunda izi la2 am3-ma-an-du3
izi la2 am3-ma-an-du3 en3 mu-un-na-tar-re
ga-ca-an-an-na-ra &lu2;azlag tug2-ga-ni dan3-dan3-na
ga-ca-an-an-na nagar &jic;bal-e cu bi2-in-dab5-ba
ga-ca-an-an-na bahar2-e &dug;sila3 am3-kir3-kir3
bahar2 &dug;utul2 kug mu-un-na-an-cum2 sipad-de3 e-ze2-ni mu-na-ab-ga
sipad-de3 e-ze2-ni mu-na-ab-ga en3 mu-un-na-tar-re
u2 giri17-zal u2 giri17-zal buru14-gin7 mu-na-ab-ga
gu3 an-e ba-te gu3 ki-ce3 ba-te
gu3 cu nijin2-na-ni an-ur2-ra tug2-gin7 im-mi-in-dul gada-gin7 im-mi-in-bur2
saj-du &u2;cumunda-ke4 &tum9;u18-lu-&tum9;u18-lu bi2-in-cub
&u2;cumunda mu-zu  x-e
u2 he2-me-en
u2 hul gig-ga he2-me-en
mu-zu
iri&ki; na-nam iri&ki; na-nam me-bi na-pad3-de3
nijin6&ki; iri&ki; na-nam me-bi na-pad3-de3
iri&ki; kug-ga iri&ki; na-nam me-bi na-pad3-de3
kur a-ta il2-la iri&ki; na-nam me-bi na-pad3-de3
e2 zid-da ud-bi na-ed2-e nam-bi na-tar-re
iri&ki;-a nij2-du7-e pa na-mu-un-ed2-e
jarza ama &d;nance-ke4 si na-an-sa2-sa2-e
nin-bi dumu eridug&ki;-ga tud-da
&d;nance nin me kal-kal-la ki na-mu-un-gi4-gi4
agarin4 na-nam ama sa-hi-in na-nam
&d;nance ama nij2 gal-gal-la na-nam
ama5 kalam-ma-ka dugud mu-un-de-jal2 mu-un-da-lu-lu
erim3-ma cim-gin7 lal3 cu ta-hab2 mu-un-da-ab-dug4
dug a nu-silig-ge mu-na-an-gub
&gi;pisaj nij2 erim3-ma kalam-ma-ka
&d;nance-er sahar-jar id2-da-gin7 ki mu-un-ci-ib2-us2
nin dub-dim4-dub-dim4-ma-am3
jalga nij2 aratta&ki;-ka
&d;nance nin pa5-kur5 pa5 an-ce3 jal2-la-am3
nu-siki mu-un-zu nu-mu-un-su mu-un-zu
lu2 lu2-ra a2 jal2-la mu-un-zu nu-siki-ka ama-a-ni
&d;nance nu-mu-un-su-a saj en3 tar-ra-a-ni
e2 ur5-ur5-ra sa2 pad3-pad3-de3
nin-e lu2-kar-ra ur2-ra bi2-in-tum2-mu
sig9-ga-ar ki mu-na-ab-kij2-kij2-e
gi-gur cu du-ni mu-na-ab-buluj3-e
&dug;cajan cu du-ni ku-dun mu-na-tuku-tuku
geme2 si sa2 jiri3-ni mu-un-dab5-ba
&d;nance cul a2 zid-da tuku-ni im-ma-ni-in-saj5-e
nu-mu-un-su lu2 dam nu-tuku-ni
&d;nance jic-ur3-gin7 e2 zid-da im-ma-an-gur3-ru-nam
nin-da nij2-du7-e pa na-mu-un-ed2-e
&d;nance lagac&ki;-a he2-jal2-la cu mu-un-da-an-pec-e
cennu cag4 kug-ge nam-mi-in-pad3
ur-&d;nance en ki aj2 lagac&ki; barag-ge mu-da-ab-si
sipad-ra jidru mah mu-na-an-cum2
gu3-de2-a me kal-kal-la-na cu mu-na-ab-du7-du7
sipad cag4 kug-ge bi2-in-pad3-da-ni
gu3-de2-a ensi2 lagac&ki;-a-ke4
ab2 he-nun tigi-a mu-ni-gub
balaj kug da-ba mu-ni-gub
cir3 kug cir3 ha-mun-na mu-un-na-du12-a
&urud;kij2-tur-re e2 im-mi-i-i
a2 tarah nar gal-e cu mu-na-ab-tag-ge
e2 abzu-ta me nam-ta-ba
e2 sirara&ki;-ka cir3 kug-ba me nun-ba mu-un-du12
ensi-ke4 ne-saj-ja2 mu-na-an-jen
ec-de2 kug mul-mul cu mu-na-ab-du8
engiz cim a mu-na-
ninda kum2 ninda te-en-na si mu-un-na-ab-sa2-e
sur x ka gir4-ra-ka mu-na-an-du
x &jic;mar mah-e gu3 nun mu-na-ab-be2
nij2-cum-ma utul2 gal-la u3-um-de6
a sed4-de3 id2-sirara&ki;-ta u3-um-de6
nij2 asil3-la2 lagac&ki;-ta u3-um-de6
kurun a2-dam-ta u3-um-de6
gir4 gal unu2 gal-da sa2-a-ni
&d;nance ec3 nidba-ka-ni ceg11 an-da-gi4-gi4
nin bur-cu-ma &d;en-lil2-la2-ke4
&d;nance nin he2-jal2-la kalam-ma til3-la-am
tum.gag.munus dumu &d;en-ki-ka3-ke4
munus zid e2 zid-ce3 lu2 ci-in-ja2-ja2
munus zid e2 zid-ce3 lu2 mu-un-jar-ra-ta
bur-saj-ta sa2-dug4 nij2 ud-da e2-a si ba-sa2
bi-lu-da-ba ce nu-um-sig9-ge
dug ba-a-sud a nu-um-de2
lu2 sa2-dug4-ba um-ma-gub-ba cu dirig la-ba-gid2-i-de3
u2-ta ba-a a-ta ba-a
sa2-dug4-ge taka4-a e2-e muc3 tum2-ma
ku6 zag-ga-ka saj-bi zig3-ga
&gi;en3-bar iku 1-e saj-bi-ta gid2-i-de3
&jic;ecx(lam) u2 sig7-sig7 &jic;kiri6-ka cag4-bi cu ti-a
u3-um-dib ka-ge nu-tag-ge
ninda ec3 dag-gi4-a nidba-ce3 nu-u8-il2-i
kac saj cum2-ma lu2 im-mi-in-du a sed6-de3 cu nu-um-du
ne-saj jar-ra-bi si im-sa2-e muc3 nu-tum2-mu-da
i3 gur3-ru he2-em e2-e i3 ba-an-dib-ba
ga gur3-ru he2-em e2-e ga ba-an-dib-ba
ku6-da kac4 lu2 a2 ud-da-ka he2-a
u2 il2 edin-na nij2-tum2-ni
e2 nin-a-na-ka um-ma-an-dib-ba
ub-da a-gub-gub da a-gub-gub
eme-ta jal2-la inim gen6 inim kur2 di
e2 &d;nance-ka bar-ra ku4-ku4 cag4-ga nu-ed2-e
saj en3 tar e2 &d;nance-ka dumu &d;utu tud-da
inim-bi-ta en &d;hendur-saj-ja2-ke4 us2-am3 im-da-ab-ra
lugal-e zid dug4-ga mu-un-zu erim2 dug4-ga mu-un-zu
&d;hendur-saj-ja2-ke4 zid dug4-ga mu-un-zu erim2 dug4-ga mu-un-zu
x (x) dug4-ga-bi erim2-e im-gi16-ib-a jic mu-na-an-du3
&d;nin-(x) ka dumu ur-saj cul &d;suen-na-ke4
&d;nance-er inim-jar hul-bi-a gi mu-na-an-du3-e
nin dug4-ga zid-da me-ni nu-kar2-kar2
&d;nance kur-kur-ra me-tec2 he2-i-i
zag-mu ud jarza-ka
nin-e bar kug-ga a bi2-in-de2
ud bur cukur2-ra2 igi kar2-kar2-de3
&d;nance-e saj-e kurum7-ma igi ba-ni-ib-kar2-kar2
dub-sar mah-a-ni &d;nisaba-ke4
dub kal-kal dub3-ba nam-mi-in-jar
gi-dub-ba kug-sig17 cu ba-ci-in-ti
&d;nance-er saj-e gu dili-a si mu-na-ab-sa2-e
kuc la2 kuc-ni-ta mu-na-da-an-ku4-ku4
gada la2 gada-ni-ta mu-na-da-an-dib-be2
kuc la2 kuc-ni-ta nu-mu-na-da-an-ku4-ku4
gada la2 gada-ni-ta nu-mu-na-da-an-dib-be2
lu2 dub gub-ba zag huj-ja2-bi
igi du8 lu2-inim-ma-be2-e-ne
lu2-inim-ma e2 sah7-a-na-ka gu3 mu-ni-ib-de2-a
saj balaj-ja2 ki-gub-ba-ni-ce3 muc3 ba-ci-in-tum2-mu
lugal saj zid-da en3 tar-tar &d;ha-ia3 lu2 dub-ba-ke4
saj zid nin-a-na bi2-in-dug4-ga im-ma bi2-in-gub-be2
geme2 nin-a-na nu-um-mi-in-dug4-ga im-ma bi2-in-kid2-kid2
dug-dug a nu-de2-e jiri3 si nu-sa2-e
&jic;bunij(sug) nij2-silaj-ja2 nu-luh-ha
e2 ji6 u3-na-ka izi dib-ba
e2 an-bar7-ka mu7-mu7 jar-ra
cita-ec3-a bal gub-ba-ni
ki-gub-ba-ni-ce3 muc3 ba-ci-in-tum2-mu
susbu lu2 cukur2-ra2 bal-a re inim jar mu-un-jar-ra
u3 sajja e2-a mu-un-til3-la re
cir3 kug inim cag4-ga jal2-la-ni pa nu-um-mi-in-e3-a
mu-un-zu-a-ra nu-mu-un-zu-a-ra um-ma-na-ra-an-ba
jarza ama &d;nance-ke4 pa e3 mu-da-ak-e
inim-inim-ma-bi dirig nu-ja2-ja2
jarza-bi-ce3 la-ba-an-tah-e
me-bi me na-me lu2 nu-dub-dub-e
ur5 nij2-nam-bi nu-dub-dub-e-a-ac
e2 &d;nance-ka dub nu-um-ku4-ku4
kar-ra lu2 mu-un-dib-be2
e2 &d;nance-ka id2-lu2-ru-gu2 lu2 mu-un-dadag
ec-bar kij2 cir3 kug ka abzu-ta um-ta-e3-a-ra
cir3.muc3-e cir3 im-ta-zu-zu
enkum ninkum cu-luh im-da-pad3-de3
inim tur-bi dug4-ga ka×x-a dirig jar-ra
inim-inim-ma-bi la-ba-an-tah-e
ka du3-a nij2-a2-zig3 dug4-ga gu2-bi nu-mu-un-ci-ib-zig3
cu dirig du-a cu mah gid2-i-de3
cu ka-ta sa2-a nij2-a2-zig3 dim2-e
uc jar-ra cu i-ni-ib-bal-e-a in dub-ba kur2-ra
ki nam-erim2-ma-ce3 saj gid2-i
saj nij2-sag3 ka nij2-kud ak-a nij2-cab-ta ba-a
na4 tur-re na4 gu-la-ar cu ba-an-zig3-ga
&jic;ba-an tur-re &jic;ba-an gu-la-ar cu ba-an-zig3-ga
nij2 un-tuku nij2 al ba-an-e-a
un-gu7 i3-gu7-bi li-bi2-in-dug4-ga
un-naj i3-naj-bi li-bi2-in-dug4-ga
utul2 ga-mu-ra-ab-gub-ba kac ga-mu-ra-ab-sur-ra
geme2 dijir-ra cu la2-a re e2-ta ka gi4-a
nir nu-jal2 e2-a til3-la re igi-tum4 la2 ak-a
kece2-ra2 ga-gu7 um-mi-in-dug4-ga
kece2-ra2 ga-naj um-mi-in-dug4-ga
&d;nance ninda i3 nunuz dalla-ka
ki a2 zig3-ga-ka lu2 la-ba-an-gu7-e
lu2 a2 zig3-ga um-mi-in-gu7-a inim-bi la-ba-an-tum3
igi tum zu2 guz jiri3 ki te-te
nu-mu-e-sig10-ge nu-mu-e-da-sa2-e
a2-jal2-la lu2-ra
a2-tuku e-sir2-ra gi du3-a
lu2 dam tuku nu-mu-un-su-ra dam-a-ni mu-na-ra-x x
ud ib2-ba-na zu2 mu-un-li9-a
ud su-mu-ug-ga-na a-tar mu-un-da-ak-e
nin-ra ka x-a-ni nu-um-ma-an-zi-zi
nin saj en3 tar kur-kur-ra-ke4
in-nin ama &d;nance cag4-ba igi mi-ni-in-jal2
nu-siki ka saj-ja2 ak nu-mu-su gil aj2-je26-da
ki-gul-la a2-tuku-ur2 ja2-ja2-da
a2-tuku a2 nu-tuku-ra ja2-ja2-da
ama dumu-ni gu3 a2 zig3 de2-a
dumu ama-a-ni-ir ka du3-a dug4-ga
cec-ban3-da cec-gal-a-ni-ir inim gaba-na dug4-ga a-a-ra inim gi4-a
nin uc gid2-da lu2 cu nu2-a
&d;nance uc gid2-da lu2 cu jal2-la-a
cag4 kalam-ma gi hal-hal-la-gin7 &d;nance igi mi-ni-in-jal2
ce3-bi zag lu2-bi i3-jal2
nijir-a-ni en &d;hendur-saj-ja2-ke4 zu2 kece2 mu-na-ab-ak
&d;lamma-a-ni &d;dumu-tur-cu-gi4 jic-la2-bi nu-mu-un-du
&d;udug ka gi gub-ba ka gi en-nu-uj3 ak-e
e2 sirara&ki;-a a su3-a-ni
e2 an-bar7-ka e2 sa la2-a-ni
&d;nance inim-bi sa2-e-bi mu-un-ne-
u3-luh-ha sud-sud abzu cag4-ga nir-jal2 x x
gi-gun4-na e2 &d;nance-ka en gaba gi nu-tuku
a2 aj2-ja2-bi e2 &d;nance-ta
lugal-e en &d;hendur-saj-ja2 nam-ma-da-ra-e3
i-bi2 dugud-gin7 ki am3-u2-us2
inim-bi dungu sir2-sir2 an-da im-da-la2
bulug nam-dam-ma tec2-bi ba-dab5
lugal-e en &d;hendur-saj-ja2-ke4 tec2-bi ba-ra-si-il
zid-du zid-du-a bi2-in-gub-be2
erim2-du ki-erim2-e ba-ab-cum2-mu
di nu-siki-ka i-ni-in-kud-de3
di nu-mu-un-su-ka ba-da-ab-us2-e
di ama dumu-ka-kam si im-sa2-e
tukum-bi ama dumu-ni-ir
in-tuku mu-da-an-gu7 in-tuku mu-da-an-naj
in-bul-bul-a-ni ka-na im-bu
zag-bi-a lu2 sa2-dug4-ga-bi mu-un-da-an-tuc-a
u2 il2 edin-na nij2-tum2-a-ni ama-ni la-ba-ni-in-dib
ama iri gu-la mu-un-tud-da-ni-ir
igi ca-ra gu2 cub-bi-a inim la-ba-an-na-ni-in-dug4
tukum-bi ama dumu-ni-ir
ki a2 zig3-ga-ka gu3 ba-da-an-de2
ama -ni cu im-ma-ra-an-si-ig
ubur ga jal2-la-ni a ba-da-an-naj
ama-ba inim kij2-e inim i3-kij2-kij2
nin ka bulug-ga-ke4 ki e3 x in x x
lugal nij2-si-sa2-e ki aj2 &d;hendur-saj-ja2-ke4
inim-inim-ma-bi si um-mi-in-sa2 di-bi igi u3-
nam-tag-bi ugu ama dumu-ka-ka i-im-ja2-ja2-de3
a2 nam-tag dugud-da nu-mu-un-da-il2-i-da
lu2-ulu3-bi dijir a-ra-zu-a nu-um-ma-an-tuku-tuku
tukum-bi ama dumu-ni-ir
in-tuku nu-mu-da-an-gu7 in-tuku nu-mu-da-an-naj
in-bul-bul-a-ni ka-na nu-um-bu
zag-bi-a lu2 sa2-dug4-ga-bi nu-mu-da-an-tuc-a
u2 il2 edin-na nij2-tum2-a-ni ama-ni ba-ni-in-dib
ama iri gu-la mu-un-tud-da-ni-ir
igi ca-ra gu2 cub-bi-a inim ba-na-ni-in-dug4
lugal nij2-a2-zig3-ga hul gig &d;hendur-saj-ja2-ke4
lu2-ulu3-bi a-gin7 ki-lul-la im-mi-in-e
dumu-bi-ra ce-gin7 sahar sis zag mu-na-an-tag-ge
inim ama ugu-na mu-un-da-an-ba-a lu2 im-ma-ab-cum2-mu
in dub-ba inim gen6-na-a-kam
gal-zu inim si sa2-a-bi
nin um-ma lagac&ki; ki jar-ra
&d;ja2-tum3-dug3-da  ka-bi
&d;nance-er inim si sa2-bi ka  mu-na-ab-
nin mah-am3 inim-ma-ni x
nin &d;en-lil2-gin7 nam tar
barag sirara&ki;-ka  x x
me-ni cen-cen-na igi-ni i-ni-jal2
e2 abzu-ta me nam-ta-ba
sirara&ki;-ce3 dijir lagac&ki;-a gu2 mu-un-na-si-si
na4 gen6-na kug la2-e-de3 gi-gur gen6-na gub-bu-de3
&jic;ba-an inim gen6-na kur-kur-ra cu ba-an-ja2-ja2-ne
sipad mas-su kalam-ma x jal2 kur-kur-ra
&d;ictaran di si sa2-a kalam-a til3-la-am3
ka x x  &d;nin-jic-zid-da-ke4  mi-ni-in-dab5
x si im-sa2-e-de3
x ib2-ta-ba-ba-e
na4 gen6-na kug la2-e-de3 gi-gur gen6-na gub-bu-de3
&jic;ba-an inim gen6-na kur-kur-ra cu ba-ja2-ja2-ne
mah-a mar-za gal-gal-la-kam
x a cu cul jic x ga
-ra erim3 jar-jar-ra
dug a nu-silig-ge-dam
&gi;pisaj-a muc3 nu-tum2-mu-da
nin erim3-ma-ke4
mah-a-ni um-mi-in-jar ku-dun-bi tuku-tuku-da
nijir-a-ni en &d;hendur-saj-ja2 a2-bi mu-da-an-aj2
nin-ju10 me-zu me mah-am3 me-a dirig-ga-am3
&d;nance me-zu me na-me nu-un-ga-an-da-sa2
an lugal-e igi hul2-la-ni mu-un-ci-bar-bar-re
&d;en-lil2-da barag nam tar-re-da mu-un-da-an-tuc-a
a-a &d;en-ki-ke4 nam i-ri-in-tar
&d;nance dumu eridug&ki;-ga tud-da za3-mi2-zu dug3-ga-am3
lugal-ju10-ra u3-na-a-dug4
&m;arad-ju10 arad2-zu na-ab-be2-a
lugal-ju10 ma-da dajal-la nij2 nam-ra-ac mu-ra-an-cum2-ma-a
gu3 tec2-a sig10-ge5 dim2-ma-bi 1(ac)-am3
uj3 u2-gin7 lu-lu &d;cul-gi-ra sipad inim gen6-na-bi
nam-lu2-ulu3 sig igi-nim-ma dijir-bi za-e-me-en
igi-bi ma-ra-ci-jal2
uj3 dajal-la u2-gin7 lu-lu a mah &id2;idigna &id2;buranun-na-ta
x &id2;idigna-ce3 lugal-ju10 silim-ma ab-dug4-ga
x ib2-zi-zi
ba-da-an-jar
x-ak-en
-kal-la-bi
x u3-bi2-si
x
x
-an-tuku-a
x-me-en
x x x
dumu ma-da gu-tu-u2-um&ki;
&ki; ma-ri2&ki; u3 ra-pi2-qum&ki;
lu2 jic tuku-tuku-ne igi-ja2 i3-jal2
nij2 lugal-ju10 ab-be2-na ga-ab-ak
in-nin egir3 zid dumu-gir15 e2-mah-ha nitalam lugal-la
nu-nus dijir nam-nin-na tum2 an ki-e dirig
ar2-a-ni cir3-ra ga-mu-ni-ib-be2 mi2 zid-de3-ec ga-am3-dug4
x (x) he2-me-a lum-lum ne he2-du7
x x x me gal-la gub-be2
&d;li-pi2-it-ec4-tar2 dumu &d;en-lil2-la2-ra mi2 zid na-mu-ni-dug4
x x li ir x  ma ze2-eb za-e x
x x-bi aj2 x x x i-ib2-ze2-eb x
x x ki ma-ra ma-an-pad3-de2
x x x hul2-la dirig
&d;inana &d;li-pi2-it-ec4-tar2  ur2 kug-za  x x x ne
jic-gi4-jal2-bi-im
u3-a-di &d;inana-kam
x jar-ju10
igi hur-ra-bi-ju10
giri17 hur-ra-bi-ju10
sag3-a-ju10
x  saj cum2-ma-ju10
ma-al-la-zu -ju10
x ma-al-la-x
cu cim-ju10 sag3
x &jic;mar gu2-un-na-ju10 x
x ka-ju10 mu
x-ju10 x
x mu-lu giri17-zal x
x mu-lu ce ca4 mu-
&jic;ig abul-la mi-
cec-ju10 &jic;ig abul-la x
x u2 tud gum ki
x nam-nin9-a ki
id2 mah-a a2 x
a-cag4-bi &kuc;ummud a x
a-ce-er-ta ba-zu muc3 x
x hul gig-ga gada x -ju10
cec-ju10 me-ri gig-ga me-ri-zu e-sir2 x x-mu
cec-ju10 me-a di-di me-e mu-da-ul4-le-en
&d;du5-mu-zid me-a di-di me-e mu-da-ul4-le-en
mu-un-da-ul4-le-en mu-un-da-ul4-le-en
x gi-in-zu di u3-mu-un-na me-e mu-
x u3-mu-un-na-ke4 ma-al
x gi-in-zu di u3-mu-un-na me-e
cec-ju10 ba-ra-ba-an-da-hul2-la cec-ju10
&d;du5-mu-zid cec-ju10 ba-ra-ba-an-da-hul2-la cec-ju10  x-lu
x x du mu ma-al i-bi2-ni-ce3 x x
lu2 a2-la2-a-ni i-bi2-ce3 mu-un-da-an-jen
lu2 cu du3-a-ni ejer-ra-ni im-jen
lu2 nij2 ra-a-ni ni2 mu-ni-ib2-dib2-be2-ne
-a nin9 gal-la gu3 mu-un-na-de2-e
x gig-ra inim mu-un-na-ni-ib2-gi-gi
x lu-u3-ne im-mi-ib2-dab5-be-ne
x x me x x-am3 da-ma-ma-ne
x mu-un-bur12-bur12-re
ni ra (x)
ra (x)
x
x x
x za-e in-ga-
-am3 za-e in-ga-x
x jectug2 mu-na-sug2-x (x)
-na sila dajal-ta ba-jen
-la ba-jen-na sila dajal-ta ba-jen
jar-ra gal5-la2 gaba ba-an-ri
jar-ra gal5-la2 gaba ba-an-ri
-ri gal5-la2 gaba ba-an-ri
x-ni an-ta ba-an-di-ni-ib2-gi gal5-la2 gaba ba-an-ri
x x  x-na ki-ce-er ba-an-na-ni-in-dug4
-ra-na siki ze2-na ki-ce-er ba-an-na-ni-in-dug4
igi hur-ra-na giri17 hur-ra-na ki-ce-er ba-an-na-ni-in-dug4
x ne dirig-dirig-ga-na ki-ce-er ba-an-na-ni-in-dug4
cu-um-du-um x hi-li-a dug4-ga-na ki-ce-er ba-an-na-ni-in-dug4
za-e ki-sikil mu-lu en-ra sig10-ga za-e nin-ni-jen
mu-lu2 &d;du5-mu-zid-ra sig10-ga za-e nin-ni-jen
za-e nin9 ban3-da juruc-a-jen za-e nin-ni-jen
nin9 ban3-da &d;du5-mu-zid-da-jen za-e nin9-ni-jen
x x mu na suhuc-ju10-da ku5-ru-de3-en-ze2-en me-e nin9-ni-jen
&d;du5-mu-zid-da ku5-ru-de3-en-ze2-en me-e nin9-ni-jen
me-e nin9 ban3-da juruc-a-jen me-e nin9-ni-jen
me-e nin9 ban3-da &d;du5-mu-zid-da-jen me-e nin9-ni-jen
i-ne-ec2 kug-ga na-an-ga-mu-na-ab-sig10-ge-en me-e nin9-ni-jen
ka.bar-ce3 kug-ga na-an-ga-mu-na-ab-sig10-ge-en me-e nin9-ni-jen
gu ec2-na cu-ja2 de3-em-ma-al cu-ju10 ba-ra-gig-ga-am3
dug jectin-na gu2-ja2 de3-em-ma-al gu2-ju10 ba-ra-gig-ga-am3
a2 x-a-na mu-un-na-ni-in-gi4 a mu-da-lu-lu
a ki-in-dar-re mu-na-an-de2 mu-tin-an-na-ke4
mu-tin-e nam mug jar-ra a al-ur4-ur4-re
a ka-ka-a a cec-ra x-a a al-ur4-ur4-re
a al-ur4-ur4-re id2-da bi2-i-gi-gi
id2-za gi4-bi id2-za gi4-bi id2-za gi4-bi
a cec-ju10 nu-mu-un-naj-a re id2-za gi4-bi
a &d;du5-mu-zid nu-mu-un-naj-a re a id2-za gi4-bi
x id2-da-ke4 bi2-in-tu10-tu10 &id2;buranun-na bi2-in-lu3-lu3
x (x) uru2 cec-ju10 nu-un-til3 la ma-ta bi2-in-da-kud-de3
&d;du5-mu-zid nu-un-til3 la ma-ta bi2-in-da-kud-de3
nu-un-til3 nu-un-til3 ba-ra-gi4-gi4-de3
e bi-ju10 nu-un-til3
mu-ud-na-ju10 nu-un-til3
x mu-ud-na-ju10 nu-un-til3
-na nu-un-til3
x-na nu-un-til3
x-na nu-un-til3
&d;du5-mu-zid nu-un-til3 ba-ra-gi4-gi4-de3
in-tu-ud-da-zu ba-ra-ba-an-da-hul2-le-en
in-tu-ud-da-zu ba-ra-ba-an-da-hul2-le-en
in-tu-ud-da-zu ba-ra-ba-an-da-hul2-le-en
x in-tu-ud
x ba-an-tu-ud
-am3 &d;mu-tin-jen x mu me ir tuku x
&d;du5-mu-zid-da-ce3
&d;mu-tin-jen x x-a
da x
&d;i-din-&d;da-gan an-ne2 ki mah-a-ni-a nam gal mu-ri-in-tar
aga zid-de3 dalla mu-ra-ni-in-e3
nam-sipad kalam-ma-ce3 mu-un-il2-en
kur jiri3-zu-ce3 mu-un-jar
&d;en-lil2-le igi zid mu-e-ci-in-bar
&d;i-din-&d;da-gan gu3 zid mu-ra-an-de2
us2-saj ki-en-gi-re gen6-ne2-de3
uj3 us2-a sig10-ge-de3
ki-en-gi ki-uri an-dul3 dajal-la-za ni2 dub2-bu-de3
uj3-e u2 nir-jal2 gu7-u3-de3 a dug3 na8-na8-de3
&d;en-lil2-le a2-bi mu-e-da-an-aj2
&d;i-din-&d;da-gan sipad cag4-ga-na-me-en
gu3 zid de2-a &d;en-lil2-la2-me-en
&d;en-ki-ke4 jectug2 dajal nij2-nam-ma zu-zu
kij2 igi-jal2 zi ka pirij-ta ed2-de3
&d;i-din-&d;da-gan za-ra mu-ra-an-de6
kur-kur-re me-tec2 he2-i-i
dumu tud-da &d;da-gan-na en il2 uj3 dajal-le
&d;i-din-&d;da-gan iri-zu-ce3 u6 dug3-ge-ec he2-i
i3 li nij2 cag4-ga nu-da13-da13
&d;en-lil2 he2-da-hul2
&d;utu-gin7 ud zid e3-a-zu-ce3 igi-bi he2-em-ci-jal2
kur-kur-re an-dul3 dajal-la-zu-ce3 ni2 im-ci-dub2-be2
har-ra-an kaskal-la si bi2-sa2
su kalam-ma mu-e-dug3
nij2-si-sa2 ka-ga14 mu-e-ni-jar
nij2-du7 pa bi2-i-e3
in mu-e-dub-dub ki mu-e-sur-sur
ki-en-gi ki-uri gu2 bi2-i-zig3
cu-luh dijir-re-e-ne si bi2-i-sa2
&d;i-din-&d;da-gan ki-bi-ce3 gi4-gi4-en
nij2-dug4-ga-zu  gi -im-jar
inim-zu an kug-ge us2-sa
ka-ta e3-a-zu an-ne2 dul-lu
dug4-ga &d;en-lil2-la2-ta
igi bar-ra-zu lu2 mu-un-til3-le
ka ba-zu lu2 mu-un-silim-e
dug4-ga-a-zu &d;en-lil2 mu-ci-hul2
cag4-ge de6-a-zu &d;nin-lil2-le he2-am3-bi im-me
sipad &d;en-lil2-ra jickim til3-me-en
&d;i-din-&d;da-gan a-ba za-e-gin7 i3-dim2
igi-bi he2-em-ci-jal2
e2-kur-ce3 za-e lu2-bi he2-me-en
nidba-zu e2 &d;en-lil2-la2-kam muc3 nam-ba-an-tum2-mu
ceg12 e2-kur-ra-ke4 sag9-ga-zu &d;en-lil2 &d;nin-lil2-ra hu-mu-un-ne-eb2-be2
inim sag9-ga an &d;en-lil2-la2-ta &d;i-din-&d;da-gan a2 nun he2-mu-e-te-jal2
mu mah-zu kalam-ma i3-jal2
an-zag-ce3 mu-zu pa bi2-in-e3
kalag-ga nam-ur-saj a2 me3 cen-cen gub-bu
ki-bal-da du7-du7 mu-e-du
cag4-ta &d;da-gan-na nam-ce3 mu-ri-in-tar
za3-mi2-zu ka-ga14 i-ni-in-jal2
nam-lugal-zu uj3-e ba-sag9
nam-sipad-zu cag4-ge um-ma-dug3
uj3 e-da-lu uj3 e-da-dajal
kur-kur u2-sal-la mu-e-ri-nu2
uj3-e he2-jal2-la ud mu-ri-ib2-zal-e
saj gig2-ga a-a-zu-gin7
&d;i-din-&d;da-gan igi-bi mu-e-ci-jal2
&d;en-lil2 en nam tar-tar-re-de3
&d;i-din-&d;da-gan ud-zu he2-eb2-su3-ud-de3
nam-kal-la nij2-nam-e zu-a
igi dug3 hu-mu-ri-in-du8
jectug2 dirig dub &d;nisaba-ke4 cum2-ma-zu
e2-dub-ba-a im-ma muc3 nam-ba-an-tum2-mu
e2-dub-ba-a-ba ec3 nij2 u3-tud-gin7 ki nam-ba-silig-ge
dub-sar-tur cu-ni ib2-ci-in-tum4 im bi2-ib2-sar-a
&d;nisaba nin mul-a x jectug2 hu-mu-un-na-cum2
cu hu-mu-un-bad
ki nam-dub-sar-ra-ka ud-gin7 he2-en-na-e3
&d;i-din-&d;da-gan ad-da-zu &d;cu-i3-li2-cu lugal kalam-ma-ke4
ki-en-gi ki-uri suhuc-bi mu-ra-an-ge-en
dug4-dug4-ga an &d;en-lil2-ta ba-e-dirig
gu2-erim2-jal2 sa2 ba-e-dug4
&d;i-din-&d;da-gan lugal kalag-ga lugal i3-si-in&ki;-na
lugal ki-en-gi4 ki-uri nij2-nam-ma jectug2 ejer-ra-bi
igi-ce3 mu-ri-du
ibila kalag-ga-me-en3 nir mu-e-jal2
&d;i-din-&d;da-gan nam-nun-na gu2 an-ce3 mi-ni-in-zig3
&d;nibru&ki; iri dijir-re-e-ne me saj-e-ec2 rig7 ()
&d;nu-nam-nir kur gal en an ki-da gu la2 ()
lugal-ju10 sipad saj gig2-ga cag4-ta
sa2 pad3-de3 me nam-&d;en-lil2-la2 cibir an
&d;en-lil2 dug4-ga-zu lugal-e cu ka a
&d;en-lil2-ba-ni lugal u4 di nun-e-ne
cu dug4-ga an-na
&d;en-lil2-le il2-la
&d;utu-gin7
ud kur-kur-ra-ke4
nam-nun-ce3 tu-ud
me car2 gu2 e3
zag an ki
uj3 dajal dur2-ru-na-bi-ce3
igi du8 &d;en-lil2-la2
&d;nin-lil2-le jic tuku
pa-a sag9
me-dim2-ta nir-nir-ra
ecgiri2 cibir
uj3 car2 gal bi2-tuc
&d;en-lil2-ba-ni
dumu mah &d;en-ki-ke4
sipad gal-zu mas-su
nij2-zi-jal2 tum2-tum2-mu
an-dul3 dajal
kur-kur-re si-a
nun mah-di
an gal-e pad3-da
ama gal &d;nin-lil2-le
nir-jal2 ba-x x
&d;en-lil2-ba-ni
nir hu-mu-un-jal2-e-en
ka dug3-ga
nundum inim-ma sag9
dam kug &d;inana-ka
&d;asar-lu2-hi
jectug2 mu-ra-an-cum2
&d;nisaba
nin &d;nanibgal2-e
bur-cu-um
ucbarbar &d;en-lil2-la2
nin x ba x
x zi u3-tud-da
saj-tun3
cu-gi
munus kug x x x
jickim bu ma
im nam-til3-la-ka
mu-ni bi2-in-gub
ad gi4-gi4
ba-an-gi4 ma-ra-ni-pad3
nam-igi-jal2
saj-e-ec mu-ra-rig7
e2-za-gin3
e2-jectug2.&d;nisaba-ka-ni
sa2 pad3-de3
nam-ce3 mu-ri-in-tar
nij2-si-sa2
kalam-ma dalla ba-e-e3
sag9-ga-zu
kur-kur-ra im-me
&d;en-lil2-ba-ni
jalga jectug2 dirig tuku
cag4 kuc2-u3
di-zu ka-ce3 jal2
kug-zu nij2-nam-ma
mas-su
di saj gig2-ga
si sa2-da-zu-ne
ka-ac bar-ra
bar-re-da-zu-ne
dug4-ga-dug4-ga
cag4-ge inim jal2-la
nu-jar-ra
tam-ma ba-e-zu
si sa2 kug-sig17-gin7
mu-e-zalag-e
si nu-sa2
ud za-hal-e ak-e
nij2 kur2 di
bi-iz-bi mu-e-gul
nam-tag-ga
du8-u3 tur5-ra-bi mu-e-zu
cer7-da-a
saj jic nu-ub-ra-ra-an
tum2-tum2-mu ba-e-zu
inim mu-e-dug3-dug3
cag4-la2 sug4
lu2 zid ki aj2-e
ne-saj sig9-ga
ce29-ec2 nu-di
cagina-zu
saj cul-a-lum la-ba-ak
erin2-zu erin2 kur2-ra
a2 bi2-ib2-jar
&jic;tukul-zu
&jic;tukul gaba-ri nu-tuku-am3
tuc-a-zu-ne
kur-kur
gam-e-en
barag-barag-ga nam-gi4-me-ec3 a-ra-ak-ne
du14 mu2-mu2 zi ba-ni-ib2-gi4-gi4
gud car2-da udu car2-da
kug-sig17 &na4;gug za-gin3-a-ta
e2-gal-zu-ce3
ca-mu-ra-ab-ku4-ku4-ne
nundum-bi-a
ki su-ub ma-ra-ak-ne
&d;en-lil2-ba-ni lugal
cag4 iri-na dug3-dug3
nibru&ki;-ce3
nesaj kac4 kar-re-me-en
ce mah tum3
e2-kic-nu-jal2-me-en
ud cu2-uc-e
muc3 nu-tum2-mu-bi-me-en
&d;en-lil2-e
mu sa4-me-en
&d;nin-lil2-le
nij2-u4-rum-ni-me-en
&d;nin-urta
ur-saj kalag-ga &d;en-lil2-la2-ke4
u3-na gub
kur ki-bal-zu-ce3
gu2-erim2-jal2
za-ce3 nu-jal2-la
du6-gin7 mu-ra-an-du8
zar-gin7 mu-ra-an-sal
&d;nuska
en e2-kur-e si
a2 aj2-ja2 nij2 sag9-ga
dijir-mah x u3 kalam-ma
cag4 dajal-zu-ce3
nam i-ri-in-tar
gi-en3-dur kud-da-zu
nam-en mu-ra-an-ak
&d;nanna en zil-le
dumu &d;en-lil2-la2
aga nam-til3-la
saj-za ma-ra-ni-ge4-en
&d;nu-dim2-mud
dijir saj du3-zu
abzu-ta
he2-jal2 ma-ra-tah
&d;inana-ke4
e2-an-na-ka-ta
cag4 hul2-la
jic-cub-ba-za mi-ni-in-jar
ki-nu2 kug-ga-ni-ce3
gal-bi mi-ri-in-tum2-mu
ji6 u3-na
ud mi-ni-ib2-zal-zal-e-de3
ama kalam-ma
&d;nin-i3-si-in-na-ke4
i3-si-in&ki;-a
ki cu-za mu-e-tag
&d;utu di-kud
lugal an ki-ke4
u3-luh saj gig2-ga
zid-de3-ec tum2-tum2-mu
cu-za ma-ra-ni-ge4-en
&d;en-lil2-ba-ni lugal
itid sag9 mu he2-jal2-la
ud giri17-zal-la
il2-la lugal-la
an-ta-jal2-bi-me-en
ub-da 4-ba-ke4
sizkur nam-lugal-la
mi2 i-ri-in-dug4
dub-sar umun2 ak
e2-dub-ba-a
e2 na de5
kalam-ma-ka
za3-mi2-zu
ja2-la
nam-ba-an-dag-ge
en zid nam tar-ra &d;nin-lil2-le tud-da
&d;suen dumu ki aj2 &d;nin-lil2-la2
e2-kur-re e2 &d;en-lil2-la2-ka
&d;suen gaba-cu-jar nu-mu-ni-tuku-am3
me-zu me mah-am3 an-ne2 cum2-ma-a-am3
me al nu-di dijir-re-e-ne
a-a-zu an kug-ge saj-e-ec2 mu-ri-in-rig7
&d;en-lil2-le nam-e-ec2 mu-ri-in-tar
en cu-luh kug-ga an-e gub-ba-am3-ma
x jicgal pirij sikil dijir-re-e-ne
mi2 zid dug4-ga ud an-na-me-en
x  x-ni-de2
e2  iri an-ne2 ki jar-ra
e2  x ra iri an-ne2 ki jar-ra
e2  &d;lugal-ban3-da iri an-ne2 ki jar-ra
e2 x  x x iri an-ne2 ki jar-ra
e2 ki zabalam2&ki; &d;inana iri an-ne2 ki jar-ra
sa-jar-ra-am3
ec3 urim2&ki; nam-galam-ma-bi-ta
cag4-bi-a &d;en-ki &d;nin-ki-ne nam si-si sa2-bi-ta
me cu ci-im-du7-du7-ne dijir-dijir a-nun-na am3-ma-sug2-sug2-ge
jic-gi5-jal2 sa-jar-ra-bi-im
urim2&ki; ec3 kur-ra
ec3 urim2&ki; ec3 kur-ra
urim2&ki; iri an-ne2 ki jar-ra
u18-ru12-bi-im
a-da-ab &d;nanna-kam
a zal-le u3-tud-da x x x x
&d;nin-hur-saj-ja2-ke4 mi2 zid-de3-ec dug4-ga
&d;nin-ka-si a zal-le u3-tud-da x
&d;nin-hur-saj-ja2-ke4 mi2 zid-de3-ec dug4-ga
iri-zu lal3-har-re ki us2-sa
bad3 gal-bi cu mu-ra-an-du7-du7
&d;nin-ka-si iri-zu lal3-har-re ki us2-sa
bad3 gal-bi cu mu-ra-an-du7-du7
a-a-zu &d;en-ki en &d;nu-dim2-mud-e
ama-zu &d;nin-ti nin abzu-a
&d;nin-ka-si a-a-zu &d;en-ki en &d;nu-dim2-mud-e
ama-zu &d;nin-ti nin abzu-a
si nij2-silaj &jic;mar mah-a du8-a-zu
cim-lal3-ta ub4-ba bappir2 hi-hi-a
&d;nin-ka-si si nij2-silaj &jic;mar mah-a du8-a-zu
cim-lal3-ta ub4-ba bappir2 hi-hi-a
bappir2 udun-mah-e du8-a-zu
zar gu2-nida-am3 si sa2-sa2-am3
&d;nin-ka-si bappir2 udun-mah-e du8-a-zu
zar gu2-nida-am3 si sa2-sa2-am3
munu4 sahar jar-ra a sig9-ga-zu
ur me-me nam gam-gam-ma-am3
&d;nin-ka-si munu4 sahar jar-ra a sig9-ga-zu
ur me-me nam gam-gam-ma-am3
sumun2 dug-a a jar-ra-zu
i-zi zi-zi-dam i-zi ja2-ja2-dam
&d;nin-ka-si sumun2 dug-a a jar-ra-zu
i-zi zi-zi-dam i-zi ja2-ja2-dam
titab &gi;kid-mah-a barag2-ga-zu
cag4 sed8 an dib-ba-a
&d;nin-ka-si titab &gi;kid-mah-a barag2-ga-zu
cag4 sed8 an dib-ba-a
&kac;dida gal cu tab-ba jal2-la-zu
lal3 jectin tec2-ba sur-ra-a
&d;nin-ka-si &kac;dida gal cu tab-ba jal2-la-zu
lal3 jectin tec2-ba sur-ra-a
jar
&kac;dida dug-ce3 mi-ni-in-x x
&d;nin-ka-si jar x
&kac;dida dug-ce3 mi-ni-in-x x
&dug;nij2-dur2-buru3-e gu3 nun di-dam
lahtan mah-a mi-ni-in-si-sa2-am3
&d;nin-ka-si &dug;nij2-dur2-buru3-e gu3 nun di-dam
lahtan mah-a mi-ni-in-si-sa2-am3
kac si-im &dug;lahtan-na de2-a-zu
&id2;idigna &id2;buranun-na saj sig10-ga-am3
&d;nin-ka-si kac si-im &dug;lahtan-na de2-a-zu
&id2;idigna &id2;buranun-na saj sig10-ga-am3
&d;en-lil2 mah  ar2
en nam-nun gal-la-ni
&d;nu-nam-nir an ki lugal-bi
uj3-ja2 igi mi-ni-in-il2 sipad zid ur-&d;namma
kur gal &d;en-lil2-le uj3 car2-ra-ni-a im-ma-ni-in-pad3 (x)
sipad he2-a &d;nu-nam-nir-ra-ka ni2 huc mu-un-da-ri
ceg12 e2-kur-ra-ke4 me am3-hur
kur gal &d;en-lil2-le e2-kur ec3 mah-a-na ud-gin7 kar2-kar2-da
cag4 inim-jal2 kug zid-de3 si-a-ni nam-de6
sipad &d;ur-&d;namma-da e2-kur-ra saj an-ce3 il2-i-de3 a2-bi mu-u8-da-aj2
lugal-e kalam-ma a2 he2-ni-in-mah uj3-ja2 saj he2-ni-in-il2
sipad zid ur-&d;namma  &d;nu-nam-nir-da ud su3-ra2-ce3 nir-jal2-la
di zu en jectug2 dajal-la-kam &jic;u3-cub-ba si am3-mi-in-sa2
&d;en-lil2-le sipad &d;ur-&d;namma-ra ki-bal erim2-jal2-la-ni gu2-erim2-jal2-la-ni si mu-na-an-sa2
ki-en-gi-re ud nam-he2-a ak
asila gu2 mu-un-di-ni-ib-mar-re
uc8 uc mu-un-dug3-ec temen kug mi-ni-in-si-ec
enkum ninkum-e me-tec2 am3-i-i-ne
nam-cub galam-ma-na &d;en-ki-ke4 e2-e ul ba-ni-in-sig7-ga
sipad &d;ur-&d;namma-ke4 e2-kur mah dur-an-ki-a-ka an-ce3 mi-ni-in-mu2
u6 di-bi-ce3 uj3 car2-ra-ba ci-im-ma-gub
kan4 mah kan4 gal kan4 silim-ma hur-saj-galam-ma kan4 ce nu-kud-da
su3-ra2-aj2 kug-me-a sig7-igi-ba ce-er-ka-an mu-ni-in-dug4
anzud2&mucen;-de3 dub3 am3-ma-ni-in-bad
hu-ri2-in umbin-ba lu2-erim2 dili mu-un-dab5
&jic;ig-bi mah-am3 ul-la mi-ni-in-si
e2 mah-am3 su zig3 am3-da-jal2
dajal am3-tag ni2-bi gal ci-ri
hur-saj-galam-ma gi-gun4-na ki-tuc kug kur gal-la-ra
u18-ru mah-gin7 cag4-bi-a ki am3-ma-ni-in-us2
ja2-jic-cu2-a e2-gal mah-di gal ku5-ru-da-ni
ama gal &d;nin-lil2-ra ul mu-na-ni-in-de6
&d;en-lil2 &d;nin-lil2-bi dug3 mi-ni-in-jal2-le-ec
unu2 gal-ba cul zid mu pad3-da &d;nu-nam-nir-ra-ka
ninda mah am3-mi-ni-dug3 e2-kur hul2-la-am3
igi zid mu-un-ci-in-bar-re-ec sipad &d;ur-&d;namma-ra
kur gal-e sipad &d;ur-&d;namma-ra nam gal ud su3-ra2-ce3 mu-ni-in-tar
saj gig2-ga-na a2 mi-ni-in-mah
sa-gid2-da-am3
&d;nu-nam-nir dug4-ga ec-bar zid nij2 nu-kur2-ru je26-me-en
e2-kur mah-ju10 dalla mu-e-a-e3
suh10 kar2-kar2-ka-da an-ce3 gu2 he2-ni-in-us2
cul zid kalam-ma dalla hu-mu-ni-in-e3
&d;ur-&d;namma en uru16 nam-lugal-la gu2 an-ta-bi he2-em
mu-zu an-zag-ce3 kur-ur2-ce3 he2-jal2
kur gal a-a &d;en-lil2 dug4-ga ec-bar zid nij2 nu-kur2-ru je26-me-en
e2-kur mah-ju10 dalla mu-e-a-e3
suh10 kar2-kar2-ka-da an-ce3 gu2 he2-ni-in-us2
cul zid kalam-ma dalla hu-mu-ni-in-e3
&d;ur-&d;namma en uru16 nam-lugal-la gu2 an-ta-bi he2-em
mu-zu an-zag-ce3 kur-ur2-ce3 he2-jal2
lugal-ju10 udug2 mah kur erim2-jal2-la saj sahar-re-ec dub-bu ki-bal-a ca5-ca5
sipad &d;ur-&d;namma-ke4 udug2 mah erim2-jal2-la saj sahar-re-ec dub-bu ki-bal-a ca5-ca5
e-ne-er mu-na-an-cum2 en &d;nu-nam-nir-re
kur am3-tu11-be2 jiri3 saga11 am3-me
sipad &d;ur-&d;namma-ke4 mu-na-an-cum2 en &d;nu-nam-nir-re
kur am3-tu11-be2 jiri3 saga11 am3-me
hul-jal2-la uru2 am3-mi-in-gul-gul
nam-gu2 mah-am3 lil2 am3-mi-ni-in-su-ub
sipad &d;ur-&d;namma-ke4 hul-jal2-la uru2 am3-mi-in-gul-gul
nam-gu2 mah-am3 lil2 am3-mi-ni-in-su-ub
ar2-a-ni huc-am3 e2 ki-bal
u18-lu-ni lu2 erim2-jal2 mu-ni-ib2-du
sipad &d;ur-&d;namma ar2-a-ni huc-am3 e2 ki-bal
u18-lu-ni lu2 erim2-jal2 mu-ni-ib2-du
barag nam-lugal-la-ke4 ki-a mu-ni-in-us2
urim2&ki;-ma pa e3 hu-mu-ni-ib2-ak
sipad &d;ur-&d;namma-ke4 ni2 bi2-in-gur3-ru saj he2-ni-in-il2 lugal kalam-ma-kam
ki lugal-a-ni &d;en-lil2-la2-ka saj-e-ec he2-ni-rig7
nam am3-tar-re cu zid am3-mi-in-jar
giri17-zal urim2&ki;-ma &d;ur-&d;namma nam-he2-a
sa-jar-ra-am3
tigi &d;en-lil2-la2-kam
ud ul re-ta nam dug3 tar-ra-a-ba
an &d;en-lil2 an ki jic-hur-bi mu-un-jar-re-ec-a-ba
en jectug2 dajal-la-ke4
&d;en-ki lugal nam-tar-ra 3-kam-ma-bi na-nam
x x ni x mu-un-ur4-ur4 dur2 ki ba-an-jar
a zi-cag4-jal2 numun zid u3-tud cu-ce3 im-ma-ab-la2
&id2;idigna &id2;buranun-na zag-ga ba-an-la2 a kur-kur-ra mi-ni-in-tum3-uc
id2 tur-tur-ra cu luh ba-an-ak sur3-sur3 mi-ni-jar-jar
x x &d;en-ki-ke4 tur3 amac cu bi2-in-dajal sipad unud(unu3) bi2-in-tuku
iri&ki; a2-dam ki-a bi2-in-jar-jar saj gig2 mi-ni-in-lu
lugal-e nam-sipad-bi-ce3 mu-un-tuku nam-nun-bi-ce3 mu-un-il2
lugal ud-dam kur-kur-ra mu-un-e3
x x &d;en-ki-ke4 ambar-ambar-ra zu2 bi2-in-kece2 gi sumun gi henbur2 bi2-in-mu2
x x pu2 umahmah ku6 mucen mi-ni-lu-ug
x x ki nij2 zi pa-an-pa-ne-ne gu7 naj-bi-ce3 ba-an-cum2
x x he2-jal2-la dijir-re-e-ne-ke4 zag-bi-a ci-in-gub
&d;nu-dim2-mud nun mah en jectug2 dajal-la-ke4
-bi-ta u3-mu-un-dim2-dim2
ku6 mucen-bi jic-gi ambar-ra im-mi-in-si
ki-gub-bi in-ne-en-pad3
jic-hur-bi igi-bi im-mi-in-zu
ud-bi-a ku6-e ambar-ra nunuz ki ba-ni-in-tag
mucen-e ka jic-gi-a-ka gud3 im-ma-ni-ib-us2
mucen-e ku6 engur-ra-ke4 -bi-ta mi-ni-ib-hu-luh
ku6-e im-ma-gub gu3 im-ma-de2-e
ni2 i3-buluj5 ga-ba-al mu-ni-in-du3
du14-ce3 sila ba-zig3 u3-na-bi ba-an-gub
ku6-e mucen-ra bir-ra-bi inim mu-na-ni-ib2-be2
mucen du8-du8 ka  su-lum mar nu-jal2
ze2-za engur-ra za-pa-aj2 () nundum bur2-re buluj5-ja2
mah-bi gu7-gu7 ba-zal cag4-za hul-bi sur-sur
edin gub-ba-za zu2 mu-e-da-ra-ah mi-ni-ib-sar-sar-re-ne
ab-sin2-na dumu engar-ra-ke4-ne gu2 sa nam-mi-ri-ak
nu-&jic;kiri6-ke4 pu2-&jic;kiri6-pu2-&jic;kiri6-a sa na-mu-e-ri-gub
&kuc;da-lu-uc2-ta a2-ni nu-ja2-ja2 dub3 nu-mu-e-ci-ib-gam-e
mu2-sar-ra nij2 mu-ni-ib-hul-hul su nu-mu-un-da-dug3-ge
a-cag4 ki duru5 jal2-jal2-la-ba jiri3-zu nu-zil2-zil2-i
mucen tec2 nu-zu kisal-e ce10 sud-sud
kisal-luh tur e2-a sa la2-e ec2 hub2 mi-ni-in-sar-re
za-pa-aj2-zu-ta e2-e e2-gal im-suh3-suh3 gu3 mu-e-ci-ib-cub-be2
e2 guructa-ka mu-ni-ib-ku4-ku4-ne
gud udu-gin7 mi-ni-ib-mu7-e-ne
a sed4 &dug;a-sig-ga ma-ra-de2-e-ne
za-e sa2-dug4-ce3 mu-e-da-an-gid2-i-ne
mucen-du3-e a2 la2-ta mu-ni-ib-tum2-tum2-mu
cu-ku6-de3 e2-gal-am3 mu-ni-ib-ku4-ku4
pa-zu igi-zu i3-im-kece2-kece2-re-ne
gu3 de2-de2-zu ki-ce-er nu-tuku dal-dal-zu a-na-am3
gu3 hul-zu-ta ji6 hu-luh-en u3 dug3 nu-mu-un-ku-ku-ne
mucen ambar-ta e3-ba-ra za-pa-aj2-zu ugu-ju10-ta
pu2-saj sahar-dub-ba-ka e3-ni-ib ur5-ra-am3 me-te-zu-um
ud-bi-a ku6-e mucen-ra in-ce3 mu-ni-in-dub2
mucen bar gun3-gun3 igi gun3-gun3 sag9-ga-ni-ce3 mu-un-zu
in ku6-e a-na mu-ni-ib-dub2-ba cag4-ce3 nu-mu-un-gid2-de3
i-gi4-in-zu emeda(um.me)da u5-a-ac mu-ni-in-dug4
inim-ce3 gu2-ni nu-mu-na-ab-cum2-mu gu3 hul mu-un-ta-an-e3
ud-bi-a mucen-e ku6-ra mu-na-ni-ib-gi4-gi4
ku6-ra im- du ne mu-un-na-dub2-e
x x x x  ga ne gu3 mu-na-ni-ib-be2
a-gin7 cag4-zu cag4 gur4-ra im-de6 ni2-zu mu-e-sun5-sun5
ka-zu du6-dam ka im-ta-ab-nijin2 ejer-zu-ce3 igi nu-bar-re
tugul kud a2-cu-jiri3 kud jiri3-zu gu2 bal-zu-ce3
ir nu-dug3-ga a-ha-an ci-du3-du3 ugu-za giri17 ur5-ur5
gu2-a-zu si sa2-bi &gi;bunijx(a.sug) nu-ub-dab5-be2
lu2 lah4-a-zu cu-ni su-ni-ce3 nu-ub-tag-ge
engur mah sug dajal-la-ba je26-e gal5-la2-zu-me-en
u2 dug3-ga-bi nu-mu-e-ci-ib-gu7-en gu3-ju10 mu-un-te-te
id2-da nir-jal2-la-bi nu-mu-un-du.du u18-lu-ju10 mu-e-dul-dul
igi-ju10-ta jic-gi-jic-gi-a mu-un-gir5-gir5-re-de3-en
di4-di4-la2-zu-ta sa2-dug4-ce3 ma-a-an-jar cag4-gal-ju10-ce3 mu-e-cum2
gal-gal-zu ki jicbun-na-ka x su-bur2-ju10 na-nam
pu2 ab zu x x  mu-e-da-bad-en
je26-e mucen sag9-ga gal-zu-me-en
kij2 sag9-ga u-gun3 tag-ga-ju10-ce3
lal3-har kug-zu kij2 li-bi2-ib-sig10-ga
e2-gal lugal-la-ka du.du he2-du7-me-en
kisal-a mu7-mu7-ju10 me-te-ac im-mi-in-jar
akkil jar-ra-ja2 nij2 ku7-ku7-da-bi
su-bar cul-gi dumu &d;en-lil2-la2-ra dug3-ge-ec im-mi-jal2
gurun nij2-du8-hum &jic;kiri6-&jic;kiri6 pu2-&jic;kiri6-a sa2-dug4 gal-gal-ju10-ce3
ba-ba zid2 munu4 gu2-nida imjaja nij2 ka dug3-ge-ja2
ur5-ta nam-mah-ju10 a-gin7 nu-e-zu gu2 ki-ce3 la2-a-ni
ud-bi-a mucen-e ku6-ra in-ce3 mu-ni-in-dub2
ku6 lipic-tuku a2 nam-ur-saj-ja2 gur4-ra nir-jal2
muru9 dugud-gin7 ki nam-mi-in-us2 a-da-min3-e ba-an-gub
in mucen-e a-na-am3 mu-ni-in-dub2-ba cag4-ce3 nu-mu-un-na-an-gid2
gu2 ki-ce3 la-ba-an-da-an-jar inim bur2-bi im-me
2-kam-ma-ce3 ku6-e mucen-ra mu-na-ni-ib-gi4-gi4
ka ur2 gu2-guru5 jiri3 su-ul-su-ul ka ha-la eme sal-sal
nam nu-zu-a-ta gu3 e-da-ra-ah ni2-zu ad li-bi2-gi4
mah gu7-gu7 saj cu zig3 bi2-ib2-dug4-ga kisal-e ce10 si-si
kisal-luh tur e2-e sa la2-e ec2 mu-ri-ib2-sar-re
muhaldim &lu2;lunga3-e i3-du8 e2-a til3-la zi mu-e-da-an-ni-re-ec
mucen nam-mah-ju10 ejer-bi nu-e-zukum-zukum bar-ja2 en3 li-bi2-in-tar
sig9-ga kalag-ga-ja2 nu-mu-e-de3-zu inim u3-bu-bu-ul i3-bal
nij2 ak-ja2 ki-bi u3-mu-e-kij2 dirig-ce3 ni2 sun5-ni-ib
inim-zu nam-tag dugud im-ma-ab-tum3 ni2-zu ad li-bi2-gi4
je26-e ku6-me-en he2-jal2 ec3 sikil-la tec2-ba jar-a-me-en
nidba gal-gal e2-kur za-gin3-ce3 du8 mah nidba gal-gal dijir-re-e-ne-ka saj il2-la du-me-en
&d;ezina2-gin7 cag4-jar kalam-ma-ce3 ba-jal2-le-en a2-tah-ni je26-e-me-en
uj3-e jectug2-ga ma-an-du3-du3 igi-bi mu-ci-jal2
buru14 ezen-gin7 mu-da-hul2-le-ec en3 tar-ju10 i3-jal2
mucen nij2 gal-gal a-na mu-e-dim2-ma-zu gur4-ra-ba ga-ri-ib-zu
sun7-na ka lul-la bal-e-zu cu-za ga-ba-ni-ib-si
ud-bi-a ku6-e mucen-ra sa2 im-sig10-sig10-ge ni2 im-sig10-sig10-ge
sig9-ga lul-ba a2-ba mu-un-du.du
ud mucen gud3 ba-zig3-ga-gin7 amar-bi-ce3 nij2-gu7-bi tum3-de3
ku6-e ki sig9-ga a2-ba mu-un-kij2-kij2
gud3 jar-ra u2 sig10-sig10-ga-ni ec3 lil2-la2 mu-un-sag3
e2 du3-du3-a-ni mu-un-gul-gul erim3-ma-ni mu-un-bu
nunuz jar-jar-ra-ni bi2-in-gaz-gaz ab-ba im-mi-in-cu2
ku6-e mucen-ra mu-ni-in-sig10-sig10 a-e ba-da-an-kar
ud-bi-a mucen igi pirij-ja2 umbin hu-ri2-in&mucen;-na
gud3-bi-ce3 a2 dub2 i3-ak-e dal-le-bi saj im-gi4
&tum9;mar-uru5 an-cag4-ga-ce3 bu4-bu4-gin7 an-na mu-un-ni10-ni10
mucen-e gud3-bi-ce3 igi tab-ba a2-ur2 ba-bur2-bur2
gud3 jar-ra u2 sig10-sig10-ga-ni edin dajal i3-zukum-e
ka-bi nu-gig-gin7 an-cag4-ga gu3 mu-un-dub2-dub2-be2
mucen-e ku6-ra mu-un-ni10-ni10 ambar i3-kij2-kij2
mucen-e ku6-ra engur-ra igi im-ma-an-du8 jectug2 ba-ci-in-gub
i-gi4-in-zu a-e ba-da-kar umbin mu-ni-in-la2
agargara tur-tur-bi tec2-bi bi2-in-jar-jar zar-re-ec mu-un-du8-du8
mucen-e cu jar-bi im-mi-in-gi4 cag4-bi mu-
2-kam-ma-ce3 mucen-e ku6-ra mu-un-na-ni-ib-gi4-gi4
galam-ma hu-ru u2 hub2 jalga suh3 ku6 nam-ta-e3-x
kar (x) ni10-ni10 ka-ga14-bi nu-gu7 cag4-gal ud cu2-uc-e
cah2 is-hab2 ce10 ni2-bi gu7-gu7 saj cu bi2-in-dug4-ga
lu2 en-nu-uj3 ja2-ja2 bad3-da til3-la ni2-bi-ta sur-ra
ku6 ja2-ra izi-gin7 mu-un-bar7 ki cakir3 mu-un-jar
nu-zu-a-zu saj cu bal ba-ab-gid2 cu uc2-a i-ni-su3
cag4 gur4-ra ni2-bi ak-a-ba ni2-bi mu-un-gul-gul
je26-e mucen an-na dal-dal-me-en ki-a du-du-me-en
du.du-ju10-ce3 an mu sa4-a-ba a-la mu-un-ci-jal2-le-me-en
ku6-e nun-gal-e-ne ba-cum2-mu-uc
numun saj-ja2-me-en amar-ju10 amar saj-ja2-am3
x  e2-kur za-gin3-ce3 x saj il2-la mu-un-jen
ki x  ud ul-le2-a-ce3
x in-bi sig9-ga-gin7 uj3 car2-re im-me
ur5-ta nam-mah-ju10 ejer-bi nu-zu gu2 ki-ce3 la2-a-ni
2-kam-ma-ce3 mucen-e ku6-e in-ce3 mu-ni-in-dub2
ud-bi-a ku6-e mucen-ra ka ba-ab-du8 igi huc um-mi-in-ci-il2
ka lul-la-ta ni2 na-an-sukud-de3 di-kud-me i3-dab5
di-kud ka-ac bar-me &d;en-ki-ke4 di-me ga-ba-an-na-gub
2-na-ne-ne zag saga11-be2-ec du14 hul mu2-be2-ec
gur4-ra nam-mah-bi zu-zu-u3-de3
murub4 eridug&ki;-ga du14 ki ba-ni-ib2-us2 a-da-min3 i3-ak-e-ne a-da-min3-na ba-gub
x ne e za-pa-aj2 gud-gin7 lum-lum-e
x -gin7 kucum i3-tag-tag-ge
lugal &d;cul-gi dumu &d;en-lil2-la2-ra
saj il2 ni2 mu-te-en di-da-am3 i3-kij2-kij2
en dug4-ga zid-da inim-ju10-uc jectug2-zu
x mu-e-re-sig10 nunuz ki ba-ni-in-tag
(x) x x saj-e-ec mu-un-rig7 gu7 naj-bi-ce3 ba-an-cum2
mu-e-ni-jar-ra
e2-ju10 ba-gul-gul
gud3 u2 sig10-sig10-ga-ju10 ec3 lil2-e bi2-in-sag3
e2-ju10 mu-un-gul-gul erim3-ma-ju10 mu-un-bu
nunuz-ju10 mu-ni-in-gaz-gaz ab-e um-mi-ib-cu2
dug4-ga-ju10 en3 tar-re di-ju10 gur-a-ni
igi tab-ba ni2 ki-ce3 ba-ab-la2
-bi inim mu-un-dab5-ba-e
mah-am3 cag4-ta im-mi-ib2-dug4
inim-zu inim kug-ga-am3 nij2 cag4 dug3-ge-dam
en-na-me-ce3 du14-da mu2-mu2-de3 ba-an-dab5-dab5-be2-ec ba-an-da-dab5-be2-de3-en-ze2-en
x dab5-ba-gin7 dalla mu-na-ta-e3
ud du7-du7-gin7 tec2-bi mu-un-du7-du7
si sa2 ba-na-x-am3 dug3-ge-ec ha-ma-ja2-ja2
jic-hur me si sa2 ki-ur3-me ga-ba-e-zu
&d;en-ki lugal abzu-ke4 sa2 pad3-de3 inim-ma gal-zu-me-en
ku6 mucen-bi-da im-ma-ni-ib2-gi4-gi4
mucen e2-kur-ra du.du-bi he2-du7 mu7-mu7-bi dug3-ga-am3
&jic;bancur kug &d;en-lil2-la2-ta mucen palil-zu x
e2 dijir gal-gal-e-ne-ka za-pa-aj2 mu-un-na-ja2-ja2
za-pa-aj2-bi-ce3 dijir &d;a-nun-na im-ci-hul2-hul2-le-ec
kij2-sig unu2 gal dijir-re-e-ne-ke4 me-te-ac im-mi-ib-jal2
e2-gal lugal-la-ke4 &d;cul-gi-ra mur ca4-bi dug3-ga
&jic;bancur cul-gi dumu &d;en-lil2-la2-ka saj an-ce3 -il2
lugal zi su3-ud-jal2  x x x
x pirij-bi pad -ge-ec
ku6 nam-nun-na x  x x
ud-bi-a ku6 mucen  x x x
dub2
i-ni-in-x
kalam-ma mu-un-x x
he2-jal2 ab sikil
-na &d;en-ki  saj-e-ec mu-un-rig7
-dab5-be2-en x -ni10-ni10
abzu eridug&ki;-ga  mucen igi x x
ku6 mucen-bi-da a-da-min3 dug4-ga
mucen-e ku6-e dirig-ga-a-ba
a-a &d;en-ki za3-mi2
mu-ti-in cag4-ja2 mu-lu ki-ig-ga aj2-ju10
hi-li-zu aj2 ze2-ba-am3 lal3-am3 ku7-ku7-da
gi-ru cag4-ja2 mu-lu ki-ig-ga aj2-ju10
hi-li-zu aj2 ze2-ba-am3 lal3-am3 ku7-ku7-da
en-dab5-en ni2-ja2 du5-mu-u8-ci-jen
mu-ti-in ga-ba-e-da-kar ki mu-nu2-da-ce3
en-dab5-en ni2-ja2 du5-mu-u8-ci-jen
gi-ru ga-ba-e-da-kar ki mu-nu2-da-ce3
mu-ti-in aj2 ze2-ze2-ba du5-mu-u8-ak
ze2-ba kal-la-ju10 lal3-e da-aj2-e-ga
e2 ki-nu2-a lal3 hab2 dug4-ga-ba
hi-li aj2 ze2-ba-zu ga-ba-hul2-hul2-le-en-de3-en
gi-ru aj2 ze2-ze2-ba du5-mu-u8-ak
ze2-ba kal-la-ju10 lal3-e da-aj2-e-ga
mu-ti-in ma-ra hi-li mu-e-kar
ama-ju10-ra dug4-ga-na-ab ni2 mu-ra-ab-ze2-ej3-e
ad-da-ju10-ur2 aj2 ba-ba mu-un-ba
ur5-za ki ur5 sag9-ge-bi mu-zu
mu-ti-in ud te-en-ce3 e2-me-a nu2-a
cag4-za ki cag4 hul2-bi mu-zu
gi-ru ud te-en-ce3 e2-me-a nu2-a
za-e ma-a-ra ki mu-e-a-aj2-a-ta
gi-ru ma-a-ra aj2 ze2-ba-zu nu-uc-mu-e-a-ak-e
u3-mu-un dijir-ju10 u3-mu-un &d;lamma-ju10
&d;cu-&d;suen cag4 &d;mu-ul-lil2-la2-ke4 ba-ze2-be2-en-na-ju10
ki ze2-ba-zu nu-uc-mu-e-a-ak-a
ki lal3-gin7 ze2-ba-zu cu nu-uc-mu-e-tag-ge
tug2 &jic;ba-an-na-gin7 cu de6-ma-ni
tug2 &jic;ba-an sum-ki-na-gin7 cu gun3-gun3-ma-ni
bal-bal-e &d;inana-kam
x
mu-zu di x
di-da-ju10-ne di-da-ju10-ne
gu2 id2 nun-na dib-ba-ju10-ne
gu2 &id2;buranun-na cu nijin2-na-ju10-ne
za-pa-aj2 u3-mu-un-e gub-ba-ju10-ne
e-sir2 gun3-a dib-ba-ju10-ne
gi gam-ma x x x x he2-me-en
ce ab-sin2-na  sag9-ga he2-me-en
&d;ezina2  sag9-ge he2-me-en
cag4-tur3 ama gan-bi he2-me-en
ama-za ne.ka &jic;jectin he2-me-en
ki-ig-ga aj2-ju10 -zu dijir-za ne.ka nam-nun-e ak-a nam-lu2-ulu3 i3-ak
i3-ma-al i3-ma-al nam-zu he2-a ka silim de2-a
nu-ma-al nij2-gig-zu he2-a
e2 i3-ma-al-la lu2-bi he2-me-en
nin9 sag9-ga ban3-da sag9-ga
ec2-gin7 () e2 nij2-gur11-ra sag9-ga
nitah lu2 he2-me-en lu2 he2-me-en
he2-me-en dumu dijir-za he2-me-en
in-sag9 he2-me-en in-buluj3 he2-me-en
dijir iri-ni ba-an-sag9 he2-me-en
dumu ama-ni ba-an-zil2-zil2-i he2-me-en
zi-cag4-jal2 iri-za-ka he2-me-en
lu2 saj-kal-la numun zid he2-me-en
nij2-gur11 tuku nam-tar-ra  he2-me-en
za-e lu2 kug tuku-bi he2-me-en
za-e lu2 ce tuku-bi he2-me-en
kug tuku kug-ta hul2-la he2-me-en
ce tuku ce-ta hul2-la he2-me-en
lipic-tuku cag4 la-la-jal2 he2-me-en
x saj-ja2 nu-gig-ge he2-me-en
cag4 kuc2-u3 inim-ma nu-kuc2-u3 he2-me-en
bal-bal-e &d;inana-kam
x ki x
&d;a-nun-na dijir gal-gal-e-ne
e2-gal kug ki-tuc im x gid2 mu-x  x
nam-sukkal-mah-a-ni mu-ra-an-cum2 en &d;nu-nam-nir-re
jidru kug cu-za ma-ra-ni-in-ge-en mu-zu dalla bi2-in-e3
jic-hur e2-kur-ra cu du7-du7 nij2 galam-galam-ma-bi
cu-luh jarza mah-bi us2 zid dab5-be2 kug-ge sikil-e-bi
me lu-lu-a me dirig-ga-bi pa e3 mah ak-bi
cu ci-bi2-du7-du7 dug4-ga nam-gal-la ud til3-la-ce3 za-a-am3
&d;nuska nun na de5 e2-kur-ra za-e ci-bi2-in-ga-me-en-nam
an ki cu2-a kur nijin2-na-ba dili-zu i3-mah-me-en
ub-cu-unken-na ki di gal ku5-ru a2 aj2-ja2 gal-gal-la-ce3
&d;a-nun-na dijir ki a-na me-a gu2 ma-ra-si-si-de3-ec
ec-bar dug4-ga u18-ru &d;en-lil2-la2 za-e cu mu-ne-ri-ib-x-en
inim kug an-gin7 cu nu-tej3-je26-zu-ce3 igi-bi cu-mu-e-ci-jal2
x mah ni2 guru3 ki us2-a-bi nam-bi igi-bi ib-zu-zu-un
sa-gid2-da-am3
x x &d;ic-me-&d;da-gan-na ki x
he2-a ac aj2
x x
x x x me he2-na-x
en gal x &d;nuska saj en3 tar dijir gal-gal-e-ne
&d;nuska nun nir-jal2 e2-kur-ra saj en3 tar x x
cul a2 aj2-e gal-zu ec-bar x x
dijir zid x x x ki aj2 x cudu3 jic tuku
ud e2-kur za-gin3 ec3 me i-i ezen-gin7 du3-a-ba
&d;en-lil2 &d;nin-lil2-bi hi-li-a mu-un-dur2-ru-ne-ec-a-ba
inim sag9-ga &d;ic-me-&d;da-gan-na ka kug-zu he2-em-tum3
i3-ne-dug4 ud cu2-ce3 e-ne-ne-er su3-ra2-ce3 hu-mu-ne-dug3
ud e2 &d;en-lil2-la2 ec3 me i-i ezen-gin7 du3-a-ba
&d;en-lil2 &d;nin-lil2-bi hi-li-a mu-un-dur2-ru-ne-ec-a-ba
inim sag9-ga &d;ic-me-&d;da-gan-na ka kug-zu he2-em-tum3
i3-ne-dug4 ud cu2-ce3 e-ne-ne-er su3-ra2-ce3 hu-mu-ne-dug3
cudu3 a-ra-zu-a cu mu2-mu2-da-ni igi dug3 hu-mu-ni-du8-uc
til3 nij2 dug3 bal dug3 mu giri17-zal-la za-e e3-mu-na-ra-ab
en-en gal-gal sig nim-ma-ke4-ne nun il2-bi he2-a
nam-nun zi-jal2-la kur-kur uj3 lu-a ul-ce3 he2-ak-e
&d;ic-me-&d;da-gan dumu &d;en-lil2-la2-ka igi dug3 hu-mu-ni-du8-uc
til3 nij2 dug3 bal dug3 mu giri17-zal-la za-e e3-mu-na-ra-ab
en-en gal-gal sig nim-ma-ke4-ne nun il2-bi he2-a
nam-nun zi-jal2-la kur-kur uj3 lu-a ul-ce3 he2-ak-e
an &d;nuska
x-a-ni he2-me-en ud x
x x
x
-ku4-ku4-de3
a2 zid-da a2 gab2-bu-bi pirij im-da-nu2
-ib2-dug4 inim &d;en-lil2-la2-ta
iri&ki; du6-du6-da cid-e-de3
-de3 nam im-ma-ni-in-tar
bal &d;en-lil2 a2-tah-bi-im
ki-ru-gu2 1-kam
-ra &d;en-lil2-le
mu-na-an-e3
-in-in-bi-da ba-
x&ki; mu-na-an-cum2 a2-ni nu-ja2-ja2
lu ul nam-nun-na-e sig-ga ba-ci-in-du
muc-gin7 uc7 ze2 guru5-a-ni erim2-ma im-mi-in-te
x x-ma ki-en-gi-ra-ka cu mi-ni-ib-ur3-ur3-re
x x x&ki; larsam&ki;-ma x x x edin urim2&ki;-ka
x-e mah mi-ni-in-bad a2-ni la-ba-ra-e3
gu2-erim2-jal2-le ka tar-ra-bi x  igi-ni bal
&d;ic-bi-er3-ra x x ku
x du x-am3 zag bi2-in-gi4
ba-an-cub cu suh3 ha-ba-ab-dug4
im-da-an-zig3 x x sag3-ge nu-ja2-ja2
im-ma-ni-in-kur2
x gi ca ki
x x x x
x iri-da x
dug4-ga mar-ha-ci&ki;
ma-da-ma-da
ba-ci-mi&ki; gaba a-ab-ba -ta zag za-ab-ca-li&ki; -ce3
a-ra-wa&ki; saj-kul elam&ki;-ma -ta zag mar-ha-ci&ki; -ce3
ki-in-da-tu lu2 elam
i3-si-in&ki; bulug gal an ki
lugal-la me3-bi nu-mu-
me3 elam&ki;-ma ki-en-gi
gaba a-ab-ba-ka  mu
ma-da hu-uh2-nu-ri
mac2-ance nij2-ur2-4-
lugal-e me3-a
ki-ru-gu2 2-kam-ma-am3

&jic;gigir mah
lugal-e i3-si-in&ki;
di nij2-gen6-na x
&d;ic-bi-er3-ra
an saj-ta
&d;en-lil2-le
uj3 -un-jar arad
buru5&mucen;-gin7 ce im-ma-
pu2-&jic;kiri6 pu2-&jic;kiri6
da bi
x x x an x x
gur-ru-de3 im-mi-in-x
kug-sig17 nij2-gur11 gi16-sa-a-bi barag-ce3 mu-un-du3
zi-nu-um lu2 cu-ta cub-ba-bi &d;en-ki mackim-bi-im
&id2;buranun-na &id2;idigna &id2;kir11-sig &id2;kic&ki; zag-bi im-mi-in-gu7
edin bar-rim4 lil2 bu-bu-da enmen-e mi-ni-in-ug7
ki-in-da-tu lu2 elam&ki;-ma-ra inim-bi ba-an-na-de6
an-ca4-an&ki;-e cimacki&ki; ceg11 ba-ab-gi4 kur im-ma-an-te
ugnim-ma-ni pu-uh2-ru-um-bi inim mu-na-ni-ib-be2
ki-ru-gu2 3-kam-ma-am3
&d;ic-bi-er3-ra-ju10 engar &d;en-lil2-le
x x a2 mah mu-na-an-cum2
jic-gi4-jal2-bi-im
-bi &d;en-lil2 a an nin x x x
&d;nin-lil2-la2 a x x x
-gi4-am3
-ce3 im-ma-an-jar
mu-un-ur4
jar
a2 im-mi-in-aj2
ba ac im-ci-in-
ki-bal-ce3 x
nu-mu-un-jal2-la
cimacki&ki;
mu-un-dug4
pa e3 nam-ak-e cag4 kug-ta an-na-tar
&m;puzur4-cul-gi cagina
u3-na-a-dug4
&d;cul-gi lugal-zu na-ab-be2-a
ud bad3 igi-hur-saj-ja2 mu-un-
kur-kur uj3 dajal-la an-ne2 &d;en-lil2-le
nam-en-na-bi
iri kalam
uj3 kalam dajal-la  nu2
iri-iri-bi ha-ra-ab-zi-zi-ne
lu2-saj-kij2-bi he2-en-dab5-a
ki bad3 cub-ba ki-bi-ce3 hu-mu-un-jar
he2-en-kalag u3 he2-en-du3
cag4 itid 1-kam a2 cub-ba ha-ba-til3
kij2-bi-ce3 en3 mu-na-tar-re-en
x x-ma tidnum-e kur-bi-ta ma-ra-an-gur
&m;lu2-&d;nanna ensi2 ma-da zi-mu-dar-ra-ke4
erin2-na-ni-ta im-mu-e-ci-ri
x x x-ni-ta mu-ra-jal2
x x x ba-ra-na-jal2
he2-bi2-ib-gi4-gi4
al-til-la-ac
&m;lu2-&d;nanna ensi2 ma-da zi-mu-dar-ra&ki;-ke4
erin2-na-ni-ta u3-mu-e-cub-bu-un-ze2-en
za-e &m;arad-ju10 na-ma-ab-bal-le-en-ze2-en nam-ma-ab-la2-en-ze2-en
a2 aj2-ja2 kalag-ga a2-zu-ne-ne-a nam-ba-e-ce-be2-en-ze2-en
ji6 an-bar7 kij2 he2-en-du3
ji6 an-bar7 u3 nu-ku-ku-un-ze2-en he2-zu-un-ze2-en
a-ma-ru-kam
&m;puzur2-&d;nu-muc-da-a2-ra mu-un-ne-du
&m;&d;cul-gi lu2-gal-zu2 na-ap-pa-a
up pa-ad gi igigi-hu-ur-saj-ga mu-un-ta-a
kur-kur-re uj3 di-am-ga-al-la an-ne &d;en-lil2-le mu-be mu-un-na-an-cu-um-ma-ta
iri di-id-di ma-da-ma-da-be
uj3 kalam dam-gal-la2 u2-sal-la2 i-nu
ki nij2-dam-gal-be ku-tu-uc ne-ha mu-un-cu-ub
nitah2ta-be-e-en-ne munus-e-en-ne
nitah2ta-be ki cag4-ga-an-ne e-du
munus-ce bal &jic;gi-ri-da cag4-ga-an-ne al-
edin-na nij2-dam-gal-be na-rig5 u3-mu-jar x
za-la-am ga-na-be-et-te ki um-ni-in-jar-jar
lu-u2 ki-im ki-ik-ki lu-u2 a-pil la2 a-cag4-gu u2 mi-ni-ib-za-al-za-le-en-ne
im-sik ca3-ab-ra-a nij2 da ra-ta-an-ne
ki-im pa-da-be ak-ka-a-a ba-ad-be ne-er-ga-al li-bi-ib-tu-ul-le
zi um-ni-im u3 da-ca3 x-ne-et-te ci-li-ma
cak ku-ce ca qa-al mu-un-na-an-du
e-ne-ec-ce um-ni-im im-ma-an-jen
ki-im bad3-be lu-u2 ki-ig-be he-em-tu
ne-e-ce ur-du-um-gu ci-im-gi
im-sik ca3-ab-ra-a lu-u2-be2 he-eb-du-mu
iri-iri-be ha-pa-an-di-iz-zi-ia
lu2-saj-gi-in-ne mu-un-dab5
ki-im ga-al cub-ba ki-be ha-pa-gi-gi
he-em-ta-ak-lu u2 he-em-du
cag4 itid 1-ka bad3 ha-ra-ab-ti-il-le
ki-ig-be-ec-ce en nam-tab-ta-re
lu2-&d;nanna im-sik ma-ta zi-im-mu-un-dar-ra an-ne-ne-cu ha-pa-ci-im-tu
zi-bi-is-ce3 he-em-da-am-du-ku
nij2 kalag-ka la-ba-nam-da-ad-da2
up pa-at ti-il-la du-ub-de3-en-ne-en-ne he-pi-nij2-du
u3 igigi-zi-ne-en-ne mu-un-da-re-ec-ce
lu2-&d;nanna im-sik ma-ta zi-im-mu-un-dar-ra-ak-ke iri-ne-ec-ce ha-pa-ci-im-tu
ca-e ur-du-um-gu nam-be-eb-le-e
ge-e ab-ra-a ki-ig-be he-em-tu
a ga-zi kalag-ka a ga-mu-uc-de3-en-ne e-ma-ru-uk-ka
&jic;gigir mah &d;en-lil2 en jectug2-ga a-a dijir-re-e-ne-ke4
e2-kur ec3 mah-a-na dim2-me-za bi2-in-dug4
&d;ic-me-&d;da-gan sipad gal-zu mu dug3 sa4-a-me-en
cag4 ama sig7 u3-tud mas-su2 kalam-ma-ka
me kug sikil-zu pa e3 ak-de3 a2-bi mu-un-da-an-aj2
cu mu-ra-de6 ja2-la nu-mu-e-ta-dag-ge
&na4;za-gin3-na mi-ni-in-sig7-ge-en
x-a-ta ba-an-gub-be2-en
x x x x ma 2-bi nij2 u6 di jal2-me-en
&jic;cu-kar2-zu dalla mah im-e3 &jic;tir cim &jic;erin-na-gin7
&jic;ma-gid2-zu a-gar3 ab-sin2 jal2 taka4-a he2-jal2 ce gu-nu
su-din-zu dungu sir2-zu
x an-na gu2 tec2 la2-a-me-en
&jic;erin2-zu-ta &jic;rab3 mah-zu nu-e3 erim2 cu ri-ri-me-en
&jic;gag sa11 la2-zu sa-par4 gal nu2-a an ki-ta la2-a-me-en
-zu gu2 pec-a -me-en
x zu a ab du -e-me-en
&jic;saj-kul huc-ba
-ka-a sig10-ga-zu kur erim2 gam-gam-e-me-en
x &jic;saj-kul huc-ba-zu  x-me-en
sahar-gi4-zu &d;utu an-ur2  su jiri3 e2 nam
saj-ki sahar-gi4-zu he2-du7  a x x te dib-ba-me-en
a2-cita4-a-zu &d;nanna an-cag4-ga hi-li du8-du8-me-en
&jic;gag-a-zu kar2 x x x a-ji6 sur-sur-re-me-en
e2-su-lum-ma-zu usan3 x x x ancei-ce3 zi-zi-i-x-me-enzi-zi
&jic;dub-zu &sa;cu2-uc-gal ba9-ra2 erim2-du nu-e3-me-en
gaba-jal2-zu me mah nam-nun-na-kam gal-bi kij2-kij2-ja2-me-en
&u2;ki.kal-zu ur-saj-e-ne tec2-ba du7-du7-me-en
gab2-il2-zu gud-ab2 a2 kalag-ga nij2 dugud il2-il2-me-en
cag4-sud-zu juruc sul-sul-e-ne gu2-da la2-la2-me-en
da-da-zu ki  tec2-a x x-me-en
jiri3-gub-zu  x -me-en
&jic;gu-za-zu -me-en
ud-ba &d;ic-me-&d;da-gan x x
lugal-a-ni &d;en-lil2-ra &jic;gigir-e
kug-babbar kug-sig17 &na4;za-gin3-na cu mu-na-ni-tag
sa-gid2-da-am3
ezen gal-a-ni cu du7-a &jic;gigir-ra jiri3-ni gub-gub-ba-ni-ta
ama &d;nin-lil2 nitalam-ma-ni gu2-da mu-ni-in-la2
&d;nin-urta ur-saj kalag-ga-ni
&d;a-nun-na ki &d;en-lil2-la2-ka ejer-ra-a-ni im-us2
&jic;gigir nim-gin7 jir2-jir2-re x x mur ca4-bi dug3-ga-am3
dur3ur3-a-ni erin2-na la2-am3
&d;en-lil2 &jic;gigir ba mah-a-ni-a zalag-ga-ni na-e3
jickim-til3 a-a-na &d;nin-urta-ke4 har-ra-an mu-na-ab-sag9-ge
ki ur5 sag9-ge ki a nam tar-ra im-ma-ti-a-ra
lugal x x kug-ta nam-ta-an-e3 ezen na-mu-un-jar
cag4 hul2 x (x)
x &jic;cu-kar2 gana2 x-ce3 um-ta-a-e3-a-am3
&jic;al-e &jic;apin-e jic nam-erin2 a-da-min3 ha-mu-ra-an-e
lugal-e inim &d;en-lil2-la2-ce3 jizzal ba-ci-in-ak
&d;nin-urta-ke4 &jic;apin kug-ge si nam-mi-in-sa2 gana2 zid na-ur11-ru
guru7-du6 guru7-mac &d;en-lil2-la2-ke4
gu2 gur-gur-ru-de3 numun zid na-mu-jar
cul ur-saj e2-kur za-gin3-na saj il2-la mu-un-kur9
en &d;nin-urta-ke4 &d;en-lil2-ra sizkur mu-na-ab-be2
&d;ic-me-&d;da-gan sipad cu du7-a unu6 jiri3-za sig9-ga-ra
lugal &jic;gigir-ra ma-ra-an-dim2-ma-ra igi zid bar-mu-un-ce
&d;inana dumu gal ki aj2-zu nitalam-ce3 cum2-mu-an
ud ul-ce3 gu2-da ha-mu-ri-in-la2
hi-li nij2 ku7-ku7-da ur2 kug
nam-til3 si-a-na ud ha-ba-ni-ib-su3-re6
sa-jar-ra-am3
tigi &d;en-lil2-la2-kam
ki gul-la-ba ki he2-en-gul
ki nu-gul-la-ba gu2-jiri3 he2-en-jal2
ki-ni ki lu-ub2&sar; ku5-ra2 he2-a
me-bi ba-da-ha-lam
di-ir-ga-a ki nam-ba-e-gul
me-bi na-ab-da-ha-lam-e-en-ze2-en
x x x x
a-a-bi nu-gur-re
1(dic) lag 1(dic) ab-sin2
je26-e 3(ec5)-kam-ma-bi-me-en
lag a-a gurud2-da bi-iz-bi gul-la
umun3-ce3 pirij-gin7 du
kij2 ak-de3 nij2-gilim-gin7 du
umbin kud tug2-mu-dur7-ra mu4-mu4
kacbir-a ga-naj
zag gal-la ga-tuc
nu-mu-na-kal ezem-ma ba-du
hac2 a-ra-an-gid2-nam lu2 ce-jic-i3 bi2-ib2-il2-il2-i
ha sar ba-ra-an-ak
ma2 ha-ba-su-su barag ga-ba-ra-ab-ur3
ud mu-da-zal a-na mu-e-ci-ti
i3-dirig nu-su-su
ud i3-di-de3-en ud cu2-uc i3-di-de3-en
balaj er2-ra im-ma-gub-gub-bu-de3-en
x aga-us2 du14 jic ba-ni-ib-la2
-an-x
-me-en
du-am3
-ra-kam
kur2
ga-sam2-bi
saj-du suhur&ku6; saj-du mac2-gur-ra-cec&ku6;  he2-da-gu7-e
di gid2-i al-jal2
ac2 gid2-i nu-jal2
umun3-e gada ba-la2
nim-sahar-ra &gi;kid-ac-rin ba-e-sig9
muc-da-gur4-ra cutum ba-na-an-du3
a-ra2-bu&mucen; nij2 a2-ba-ka nu-gu7
im-ma-an-de5-de5 cah2-ni ba-an-cum
im-ma-an-de5-de5 jic-ni ba-an-til
du6 kug x
u2 im-
gun2-ju10 x
&jic;dusu im  ub bal-bal-am3
nam
ma2 kar gana2
ninda cu ti-a li-bi2-in-gur-ra
im tar tug2 kar-ke4
alan
x

bi2-in-dug4 ba-da-an-gur
&jic;ma2-gin7 a-a am3-zig3-zig3
&na4;kinkin(har) bur12-ra-gin7 al-du7-du7-du7-un
ka ba-an-la2-a dam-a-ni gi4-in-nam
ka-ju10 lu2-da an-da-sa2-e-en
u6 di kalam di-de3-en iri-ni mu-un-ed2-e
al-di-di-de3-en nu-kuc2-u3-de3-en
i3-di-di-de3-en u3 nu-ku-ku-me-en
til3-la lul-la hul na-an-gu-ul-e
gam ha-la-zu mu-un-jal2
tug2-me-en-ze2-er-ce3 ba-x-da-bir7-ra
ce sahar-ba im-ma-an-til3-la
ta cu ba-ni-in-ti
a de2-a-bi en x (x) ce sig9-ga-bi en x (x)
in-gu7 nu-un-gu7 numun sag9-ga-am3
ga-ca-an tug2 gal-gal-la-jen
&tug2;nij2-dara2-ju10 da-an-kud
u3-mu-un id2 da-ma-al-la-jen
x bu i3-gu7-e-en
nam-tar ur-am3 zu2 mu-un-da-ab-kud
tug2-mu-dur7-ra-gin7 im-ma-tab-tab
ga-ca-an-an-na e x
e en ki ah
mi ri im ir mi x
nij2 ga-ca-an-an-na
aj2 jiri3-ba di
ur i-im-di
me2-er im-di
lu2-ju10 ba-ra-mu-un-di
&jic;ma2-addir (x) lu2 dirig x x
lu2-ju10 ba-ra-mu-un-u5
i3-bi mu-dur7-ra am3-
ce-bi sahar-ra am3-
e-le-lum-ju10 kur-re x x
umuc-ju10 ur5-re nu-um-ci-kar-
ux(pa)-a bi2-in-dug4 ma2 ba-da-an-su
a-la-la bi2-in-dug4 &jic;gi-muc ba-da-an-hac
juruc-e u8-a dijir-ra-am3 di &jic;ma2 ki-bi ba-te
a-ba-am3 sahar mu-un-zig3
a-ba-am3 &jic;ma2 bi2-in-zu
cag4-ju10 &jic;kiri6 ha-ra-dirig-ga-ta
&d;utu nu-mu-un-ta-e3
ajrig cu dim4-ma-am3 sa-ku kalag-ga-me-en
gud kur2-ra u2 gu7-gu7
gud ni2-ba i3-cim-ma nu2-nu2
nij2 u2 nu-gu7 am kur-ra-kam
cag4
ga-an-
ga-ab-
ga-ab-hul-hul
geme2 lukur-ra-kam
lul dug4-ga-ab
zid dug4-ga-ab
gu2 zu-hu-ul-a-ni-ta du3-du3-am3
gu2 bal gu2 ki-ta al-ak-e
a-cag4 buru4&mucen;-gin7 zu2 e-da-an-ra-ah
ad-da a hur nu-ri
ama-a a hur nu-ri
&gi;en3-bar gaba ud-da x e3-a
ra  ra
an  an
x x x x x x x-bi
gig gu2-nida-a lal3-gin7 ib2-ak
mar-tu i3-gu7-e nij2 cag4-bi nu-un-zu
ce sur-ra gu2 na-an-mar-mar-re
ce-zu-ce3 tum4 tu11 lugal-zu ba-an-gu7
sag9-ga-bi pad3-da
hul-bi u2-gu de2-a
nam-sag9-ga kac-a
nam-hul kaskal-la
al-jal2-la &tug2;nij2-dara2-am3
u2-gu ba-an-de2 tug2-ga-am3
ud-da ga-til3-e gud-gin7 saman2 bi2-in-la2
cag4-bi zig3-ga ugula nam-me
sipad engar nam-me
uc-bar du8-a geme2 2(min)-am3
uj3-il2 du8-a arad 3(ec5)-am3
na4 nij2 ga-ca-an-ja2-a-ke4 gaz-za-am3
lu2 x-ke4 ji6-a-ka
x x du7-du7-du7-un
ki dim3-e ja2-a-kam
x mu-ni-ib-zig3-zig3
ja2 -ra-am3
iri&ki; en3-du-bi mac2-cu-gid2-gid2-bi
-si-en-de3-en
-x-en-de3-en
-gu7-un-de3-en
-naj-en-de3-en
e mu-e-dul
a bi2-dul
nidba kug-ga si sa2-zu
cu kug-zu sizkur2 kug sikil-e ma-ra-tag-ga-zu
jic tag-ga cu tag-tag-ga-zu
cag4-ge dug4-ga eme jar-ra-zu
giri17 cu jal2-la-zu cu kug il2-la-zu
&d;nanna lugal an ki en &d;lamma sag9-ga-zu he2-me-ce-ce
&d;nin-gal nin mah nin jickim sag9-ga-zu he2-me-ce-ce
lugal cag4-jar du8-du8 &d;nanna &d;nin-gal-bi dijir gal-gal-e-ne-ke4
&d;ri-im-&d;suen lugal e2 dijir-re-e-ne-ke4
he2-jal2 ma-ra-si-si
lugal mu pad3-da &d;en-lil2-le nam bal-a-ni nam-he2
ud he2-jal2-la mu giri17-zal-la
nam nam-gub nam he2-jal2-la nam-zu-ce3 he2-bi3-ci-jal2
lugal ud ji6-a ji6 u3-na he2-jal2 nu-til-le-de3
ud ma-ra-ab-za-al ma-ra-ab-dug3-ga ma-ra-ab-gen6-ne2
lugal nidba-zu saj-bi cag4 abzu-a du3-du3-ra-a ma-ra-du3-du3-ra
lugal nidba-zu ejer-bi kisal mah-a du3-du3-ra-a ma-ra-du3-du3-ra
he2-jal2 nu-til-le-de3
lugal su e2-a ma-ra-si-sa2
&d;ri-im-&d;suen lugal urim5&ki;-ma me mah ki-ur3-ra
ki-bi cu bi2-in-gi
&d;nanna lugal an ki-ke4 aga zid mah nam-lugal-la cu du7
saj-za he2-ni-ib-gen6-ne2
&d;nin-gal nin mah cag4-jar du8-du8-zu
cag4 ce-ga-ni-ta ud-bi-ce3 nam-til3 dug3
zi-zu he2-eb-ud-dug3
cu kug-ga-ni-ta me-lem4 gal nam-lugal-la dab5
&jic;jidru mah an ki-a cu-zu-ce3 tug2-ba13-gin7 he2-dib
&d;ri-im-&d;suen lugal ki-ur3-ra he2-jal2 du8-du8
saj us2 nu-til3-le-de3
lugal &id2;idigna he2-jal2-la hu-mu-ra-ab-tum3
&id2;nun nim-na cag4 si-ni-ta a zal-le hu-mu-ra-si
&id2;nun &id2;nun zid id2 zi-jal2 kalam-ma
ku6 mucen hu-mu-ra-ab-tum3
a-ab-ba ab su-su-da-ta kun al-gub-ba-a-ta
u3-tud nu-til-le-da nam-lugal-zu-ce3 hu-mu-ra-ab-tum3
edin dajal ki dajal-ba nij2-ur2-4 nij2-zi-jal2 su ra-ra ga al
eg2 pa5 pa4-ugur2-e cu hu-mu-ra-ab-il2-la
nam-til3 ha-ra-ja2-ja2
cudu3 inim-jar nij2 sag9-ga ha-ra-ja2-ja2
cag4 hul2-la ha-ra-ja2-ja2
jickim sag9-sag9-ga ha-ra-ja2-ja2
cag4-zu ha-ra-dug3
su-zu ha-ra-dug3
bar-zu jickim gen6-na-a-zu ha-ra-dug3
cag4 &d;nanna &d;nin-gal-bi jickim sag9-sag9-ga
nam nam-til3-la da-ri2-ce3 he2-me-kar2-kar2
&d;ri-im-&d;suen lugal me-te-jal2 he2-jal2 cu du8-du8 dijir gal-gal-e-ne-ke4
ma-da he2-en-na-gen6 suhuc ma-da he2-en-na-ge-en
&d;nanna lugal an ki-ke4 gu3 kalam-ma tec2 hu-mu-ra-ab-sig10-ge
&d;ri-im-&d;suen lugal-ju10
an gal-ta ki gal-ce3 jectug2-ga-ni na-an-gub
dijir an gal-ta ki gal-ce3 jectug2-ga-ni na-an-gub
&d;inana an gal-ta ki gal-ce3 jectug2-ga-ni na-an-gub
nin-ju10 an mu-un-cub ki mu-un-cub kur-ra ba-e-a-ed3
&d;inana an mu-un-cub ki mu-un-cub kur-ra ba-e-a-ed3
nam-en mu-un-cub nam-lagar mu-un-cub kur-ra ba-e-a-ed3
unug&ki;-ga e2-an-na mu-un-cub kur-ra ba-e-a-ed3
bad3-tibira&ki;-a e2-muc3-kalam-ma mu-un-cub kur-ra ba-e-a-ed3
zabalam&ki;-a gi-gun4&ki;-na mu-un-cub kur-ra ba-e-a-ed3
adab&ki;-a e2-car-ra mu-un-cub kur-ra ba-e-a-ed3
nibru&ki;-a barag-dur2-jar-ra mu-un-cub kur-ra ba-e-a-ed3
kic&ki;-a hur-saj-kalam-ma mu-un-cub kur-ra ba-e-a-ed3
a-ga-de3&ki;-a e2-ul-mac&ki; mu-un-cub kur-a ba-e-a-ed3
umma&ki;-a ib-gal mu-un-cub kur-ra ba-e-a-ed3
urim2&ki;-ma e2-dilmun-na mu-un-cub kur-ra ba-e-a-ed3
kisiga&ki;-a amac-e2-kug mu-un-cub kur-ra ba-e-a-ed3
jir2-su&ki;-a e2-ec2-dam-kug mu-un-cub kur-ra ba-e-a-ed3
i3-si-in-na&ki; e2-ceg12-me-ce3-du7 mu-un-cub kur-ra ba-e-a-ed3
akcak&ki;-a an-za-gar3 mu-un-cub kur-ra ba-e-a-ed3
curuppag&ki;-e nijin3-jar-kug mu-un-cub kur-ra ba-e-a-ed3
ka-zal-lu&ki; e2-cag4-hul2-la mu-un-cub kur-ra ba-e-a-ed3
me 7-bi zag mu-ni-in-kece2
me mu-un-ur4-ur4 cu-ni-ce3 mu-un-la2
me dug3 jiri3 gub-ba i-im-jen
tug2-cu-gur-ra men edin-na saj-ja2-na mu-un-jal2
hi-li saj-ki-na cu ba-ni-in-ti
&na4;za-gin3 di4-di4-la2 gu2-na ba-an-la2
na4-nunuz tab-ba gaba-na ba-ni-in-si
&tug2;pala3 tug2 nam-nin-a bar-ra-na ba-an-dul
cembizid lu2 he2-em-du he2-em-du igi-na ba-ni-in-jar
tu-di-da lu2 ja2-nu ja2-nu gaba-na ba-an-gid2
har kug-sig17 cu-na ba-an-du8
gi-dic-nindan ec2-gana2 za-gin3 cu ba-ni-in-du8
&d;inana kur-ce3 i-im-jen
sukkal-a-ni &d;ga-ca-an-cubur-ra ejer-a-na i-im-jen
kug &d;inana-ke4 &d;nin-cubur-ra gu3 mu-na-de2-e
ja2-nu sukkal zid e2-an-na-ju10
sukkal e-ne-ej3 sag9-sag9-ga-ju10
ra-gaba e-ne-ej3 ge-en-gen6-na-ju10
na ga-e-de5 na de5-ju10 he2-dab5
inim ga-ra-ab-dug4 jizzal he2-em-ci-ak
ud-da kur-ce3 ed3-de3-en
ud-da kur-ce3 jen-na-ju10-ne
er2 du6-du6-dam mar-mar-ma-ni-ib
cem3 gu2-en-na du12-du12-a-ma-ni-ib
e2 dijir-re-e-ne nijin2-nijin2-na-ma-ni-ib
i-bi2-zu hur-ma-ab giri17-zu hur-ma-ab
jectug2 ki u6 di-zu hur-ma-ab
ki mu-lu-da nu-di hac4-gal-zu hur-ma-ab
mu-lu nu-tuku-gin7 tug2 dili-a mur10-ma-ab
e2-kur-re e2 &d;mu-ul-lil2-la2-ce3 me-ri-zu dili gub-mu-un
e2-kur-re e2 &d;mu-ul-lil2-la2-ce3 ku4-ku4-da-zu-ne
i-bi2 &d;mu-ul-lil2-la2-ce3 er2 cec2-a
a-a &d;mu-ul-lil2 du5-mu-zu mu-lu kur-ra nam-ba-da-an-gam-e
kug sag9-ga-zu sahar kur-ra-ka nam-ba-da-ab-car2-re
za-gin3 sag9-ga-zu za zadim-ma-ka nam-ba-da-an-si-il-si-il
&jic;tackarin-zu jic nagar-ra-ka nam-ba-an-dar-dar-e
ki-sikil &d;ga-ca-an-na kur-ra nam-ba-da-an-gam-e
ud-da &d;mu-ul-lil2 e-ne-ej3-ba nu-ri-gub urim2&ki;-ce3 jen-na
urim2&ki; e2-mud-kur-ra-ka
e2-kic-nu-jal2 &d;nanna-ce3 ku4-ku4-da-zu-ne
i-bi2 &d;nanna-ce3 er2 cec2-a
a-a &d;nanna du5-mu-zu mu-lu kur-ra nam-ba-da-an-gam-e
kug sag9-ga-zu sahar kur-ra-ka nam-ba-da-ab-car2-re
za-gin3 sag9-ga-zu za zadim-ma-ka nam-ba-da-an-si-il-si-il
&jic;tackarin-zu jic nam-nagar-ra-ka nam-ba-da-an-dar-dar-re
ki-sikil &d;ga-ca-an-na kur-ra nam-ba-da-an-gam-e
ud-da &d;nanna e-ne-ej3-ba nu-ri-gub uru2-ze2-eb&ki;-ce3 jen-na
uru2-ze2-eb&ki; e2 &d;am-an-ki-ka3-ce3 ku4-ku4-da-zu-ne
i-bi2 &d;am-an-ki-ka3-ce3 er2 cec2-am3
a-a &d;am-an-ki du5-mu-zu mu-lu kur-ra nam-ba-da-an-gam-e
kug sag9-ga-zu sahar kur-ra-ka nam-ba-da-ab-car2-re
za-gin3 sag9-ga-zu za zadim-ma-ka nam-ba-da-an-si-il-si-il
&jic;tackarin-zu jic nagar-ra-ka nam-ba-da-an-dar-dar-re
ki-sikil &d;ga-ca-an-na kur-ra nam-ba-da-an-gam-e
a-a &d;am-an-ki u3-mu-un mu-uc-jic-tug2 da-ma-al-la-ke4
u2 nam-til3-la mu-un-zu a nam-til3-la mu-un-zu
e-ne ma-ra hu-mu-un-til3-le-en
&d;inana kur-ce3 jen-na-ni-ta
sukkal-a-ni &d;nin-cubur-ra-ke4 ejer-a-ni i3-im-jen
sukkal-a-ni &d;nin-cubur-ra gu3 mu-na-de2-e
jen-na &d;ga-ca-an-cubur-ju10 saj kece2 he2-ak
e-ne-ej3 a-ra-dug4-ga-ju10 gu2-zu la-ba-ci-cub
&d;inana e2-gal ganzer-ce3 um-ma-te
&jic;ig kur-ra-ka cu hul ba-an-us2
abula kur-ra-ka gu3 hul ba-an-de2
e2 jal2-u3 i3-du8 e2 jal2-u3
e2 jal2-u3 &d;ne-ti e2 jal2-u3 dili-ju10-ce3 ga-kur9
&d;ne-ti i3-du8 gal kur-ra-ke4
kug &d;inana inim mu-na-ni-ib-gi4-gi4
a-ba-me-en za-e
me-e &d;ga-ca-an-na ki &d;utu e3-a-ac
tukum-bi za-e &d;inana ki &d;utu e3-a-ac
a-na-am3 ba-du-un kur nu-gi4-ce3
har-ra-an lu2 du-bi nu-gi4-gi4-de3 cag4-zu a-gin7 tum2-mu-un
kug &d;inana-ke4 mu-na-ni-ib2-gi4-gi4
nin9 gal-ju10 kug &d;ga-ca-an-ki-gal-la-ke4
mu dam-a-ni u3-mu-un gud-gal-an-na ba-an-ug5-ga
ki-sig10-ga-na i-bi2 du8-u3-de3
kac ki-sig10-ga-na gu-ul ba-ni-in-de2 ur5 he2-na-nam-ma
&d;ne-ti i3-du8 gal kur-ra-ke4
kug &d;inana-ra mu-na-ni-ib-gi4-gi4
gub-ba-a &d;inana nin-ja2 ga-an-na-ab-dug4
nin-ju10 &d;erec-ki-gal-la-ra ga-an-na-dug4 inim-zu ga-an-na-ab-dug4
&d;ne-ti i3-du8 gal kur-ra-ke4
nin-a-ni &d;erec-ki-gal-la-ra
e2-a-ni-ce3 ba-ci-in-kur9 gu3 mu-na-de2
nin-ju10 ki-sikil 1(dic)-am3
&d;inana nin9-zu e2-gal ganzer-ce3 um-ma-te
&jic;ig kur-ra-ka cu hul ba-an-us2
abula kur-ra-ka gu3 hul ba-an-de2
e2-an-na mu-un-cub kur-ra ba-e-a-ed3
me 7-bi zag mu-ni-in-kece2
me mu-un-ur4-ur4 cu-ni-ce3 mu-un-la2
me dug3 jiri3 gub-ba i-im-jen
tug2-cu-gur-ra men edin-na saj-ja2-na mu-un-jal2
hi-li saj-ki-na cu ba-ni-in-ti
&na4;za-gin3 di4-di4-la2 gu2-na i-im-la2
na4-nunuz tab-ba gaba-na i-im-si
&tug2;pala3 nam-nin-a bar-ra-na i-im-dul
cembizid lu2 he2-em-du igi-ni i-im-jar
tu-di-da lu2 ja2-nu ja2-nu gaba-na i-im-gid2
har kug-sig17 cu-na i-im-la2
gi-dic-nindan ec2-gana2 za-gin3 cu-na i-im-du8
ud-ba &d;erec-ki-gal-la-ke4 hac2 bar-bi bi2-in-ra
nundum zu2 bi2-in-gub inim cag4-ce3 ba-ti
&d;ne-ti i3-du8 gal-ni-ir gu3 mu-na-de2-e
ja2-nu &d;ne-ti i3-du8 gal kur-ra-ju10
inim a-ra-dug4-ga-ju10 gu2-zu la-ba-an-cub-be2-en
abula kur-ra 7-bi &jic;si-jar-bi he2-eb-us2
e2-gal ganzer dili-bi &jic;ig-bi cu ha-ba-an-us2
e-ne ku4-ku4-da-ni-ta
gam-gam-ma-ni tug2 zil-zil-la-ni-ta lu2 ba-an-de6
&d;ne-ti i3-du8 gal kur-ra-ke4
inim nin-a-na-ce3 saj kece2 ba-ci-in-ak
abula kur-ra 7-bi &jic;si-jar-bi bi2-ib2-us2
e2-gal ganzer dili-bi &jic;ig-bi cu ba-an-us2
kug &d;inana-ra gu3 mu-na-de2-e
ja2-nu &d;inana kur9-um-ma-ni
&d;inana ku4-ku4-da-ni-ta
gi-dic-nindan ec2-gana2 za-gin3 cu-na lu2 ba-da-an-ze2-er
abula 1-kam-ma ku4-ku4-da-ni-ta
tug2-cu-gur-ra men edin-na saj-ja2-na lu2 ba-da-an-ze2-er
ta-am3 ne-e
si-a &d;inana me kur-ra-ke4 cu al-du7-du7
&d;inana jarza kur-ra-ke4 ka-zu na-an-ba-e
abula 2-kam-ma ku4-ku4-da-ni-ta
&na4;za-gin3 di4-di4-la2 gu2-na lu2 ba-da-an-ze2-er
ta-am3 ne-e
si-a &d;inana me kur-ra-ke4 cu al-du7-du7
&d;inana jarza kur-ra-ke4 ka-zu na-an-ba-e
abula 3-kam-ma ku4-ku4-da-ni-ta
na4-nunuz tab-ba gaba-na lu2 ba-da-an-ze2-er
ta-am3 ne-e
si-a &d;inana me kur-ra-ke4 cu al-du7-du7
&d;inana jarza kur-ra-ke4 ka-zu na-an-ba-e
abula 4-kam-ma ku4-ku4-da-ni-ta
tu-di-da lu2 ja2-nu ja2-nu gaba-na lu2 ba-da-an-ze2-er
ta-am3 ne-e
si-a &d;inana me kur-ra-ke4 cu al-du7-du7
&d;inana jarza kur-ra-ke4 ka-zu na-an-ba-e
abula 5-kam-ma ku4-ku4-da-ni-ta
har kug-sig17 cu-na lu2 ba-da-an-ze2-er
ta-am3 ne-e
si-a &d;inana me kur-ra-ke4 cu al-du7-du7
&d;inana jarza kur-ra-ke4 ka-zu na-an-ba-e
abula 6-kam-ma ku4-ku4-da-ni-ta
gi-dic-nindan ec2-gana2 za-gin3 cu-na lu2 ba-da-an-ze2-er
ta-am3 ne-e
si-a &d;inana me kur-ra-ke4 cu al-du7-du7
&d;inana jarza kur-ra-ke4 ka-zu na-an-ba-e
abula 7-kam-ma ku4-ku4-da-ni-ta
&tug2;pala3 tug2 nam-nin-a bar-ra-na lu2 ba-da-an-ze2-er
ta-am3 ne-e
si-a &d;inana me kur-ra-ke4 cu al-du7-du7
&d;inana jarza kur-ra-ke4 ka-zu na-an-ba-e
gam-gam-ma-ni tug2 zil-zil-la-ni-ta lu2 ma-an-de6
nin9-a-ni &jic;gu-za-ni-ta im-ma-da-an-zig3
e-ne &jic;gu-za-ni-ta dur2 im-mi-in-jar
&d;a-nun-na di-kud 7-bi igi-ni-ce3 di mu-un-da-ku5-ru-ne
igi mu-ci-in-bar i-bi2 uc2-a-kam
inim i-ne-ne inim lipic gig-ga-am3
gu3 i-ne-de2 gu3 nam-tag-tag-ga-am3
munus tur5-ra uzu nij2 sag3-ga-ce3 ba-an-kur9
uzu nij2 sag3-ga &jic;gag-ta lu2 ba-da-an-la2
ud 3 ji6 3-am3 um-ta-zal-la-ta
sukkal-a-ni &d;nin-cubur-ra-ke4
sukkal inim sag9-sag9-ga-ni
ra-gaba inim ge-en-ge-en-na-ni
inim nin-a-na-ce3 jectug2 ba-ci-in-gub
na de5-ga-ni cu nu-bar-re
inim dug4-ga-ni gu2-ni la-ba-ci-cub
er2 du6-du6-dam mu-un-na-ja2-ja2
cem3 gu2-en-na mu-un-du12-a
e2 dijir-re-e-ne-ke4 mu-un-na-nijin2-nijin2
igi-ni mu-un-na-hur giri17-ni mu-un-hur
ki lu2-da nu-u6-di hac4-gal-a-ni mu-un-na-hur
mu-lu nu-tuku-gin7 tug2 dili-a im-ma-an-mur10
e2-kur e2 &d;en-lil2-la2-ce3 jiri3-ni dili mu-un-gub
e2-kur e2 &d;en-lil2-la2-ce3 ku4-ku4-da-ni-ta
igi &d;en-lil2-la2-ce3 er2 im-ma-ce8-ce8
a-a &d;mu-ul-lil2 du5-mu-zu mu-lu kur-ra nam-ba-da-an-gam-e
kug sag9-ga-zu sahar kur-ra-ka nam-ba-da-ab-car2-e
&na4;za-gin3 sag9-ga-zu za zadim-ka nam-ba-da-an-si-il-si-il
&jic;tackarin-zu jic nagar-ra-ka nam-ba-dar-dar-re
ki-sikil &d;ga-ca-an-na kur-ra nam-ba-da-an-gam-e
a-a &d;en-lil2 lipic bal-a-ni &d;nin-cubur-ra-ke4 mu-na-ni-ib-gi4-gi4
dumu-ju10 an gal al bi2-in-dug4 ki gal al bi2-in-dug4
&d;inana an gal al bi2-in-dug4 ki gal al bi2-in-dug4
me kur-ra me al nu-di-da sa2 bi2-in-dug4-ga-bi kur-re he2-eb-us2
a-ba-am3 ki-bi sa2 in-na-an-dug4 ed3-de3 al mu-ni-in-dug4
a-a &d;en-lil2 inim-bi nu-mu-na-gub urim2&ki;-ce3 ba-jen
urim2&ki; e2-mud-kur-ra-ka
e2-kic-nu-jal2 e2 &d;nanna-ce3 ku4-ku4-da-ni-ta
igi &d;nanna-ce3 er2 im-ma-ce8-ce8
a-a &d;nanna du5-mu-zu mu-lu kur-ra nam-ba-da-an-gam-e
kug sag9-ga-zu sahar kur-ra-ka nam-ba-da-ab-car2-re
&na4;za-gin3 sag9-ga-zu za zadim-ka nam-ba-da-an-si-il-si-il-i
&jic;tackarin-zu jic nagar-ra-ka nam-ba-da-an-dar-dar-re
ki-sikil &d;ga-ca-an-na kur-ra nam-ba-da-an-gam-e
a-a &d;nanna lipic bal-a-ni &d;nin-cubur-ra-ke4 mu-na-ni-ib-gi4-gi4
dumu-ju10 an gal al bi2-in-dug4 ki gal al bi2-in-dug4
&d;inana an gal al bi2-in-dug4 ki gal al bi2-in-dug4
me kur-ra me al nu-di-da sa2 bi2-in-dug4-ga-bi kur-re he2-eb-us2
a-ba-am3 ki-bi sa2 in-na-an-dug4 ed3-de3 al mu-ni-ib-dug4
a-a &d;nanna inim-bi nu-mu-na-gub uru2-ze2-eb&ki;-ce3 ba-jen
uru2-ze2-eb&ki; e2 &d;en-ki-ka3-ce3 ku4-ku4-da-ni-ta
igi &d;en-ki-ka3-ce3 er2 im-ma-ce8-ce8
a-a &d;en-ki du5-mu-zu mu-lu kur-ra nam-ba-da-an-gam-e
kug sag9-ga-zu sahar kur-ra-ka nam-ba-da-ab-car2-re
&na4;za-gin3 sag9-ga-zu za zadim-ka nam-ba-da-an-si-il-si-il-i
&jic;tackarin-zu jic nagar-ra-ka nam-ba-an-dar-dar-re
ki-sikil &d;ga-ca-an-na kur-ra nam-ba-da-an-gam-e
a-a &d;en-ki &d;nin-cubur-ra-ke4 mu-un-na-ni-ib-gi4-gi4
dumu-ju10 a-na bi2-in-ak je26-e mu-un-kuc2-u
&d;inana a-na bi2-in-ak je26-e mu-un-kuc2-u
nin kur-kur-ra-ke4 a-na bi2-in-ak je26-e mu-un-kuc2-u
nu-u8-gig an-na-ke4 a-na bi2-in-ak je26-e mu-un-kuc2-u
a-a &d;en-ki inim-bi ba-e-de3-gub
umbin-si-ni mu-dur7 ba-ra-an-de6 kur-jar-ra-ac ba-an-dim2
umbin-si 2-kam-ma mu-dur7 ba-ra-an-de6 gala-tur-ra-ac ba-an-dim2
kur-jar-ra u2 nam-til3-la ba-an-cum2
gala-tur-ra a nam-til3-la ba-an-cum2
a-a &d;en-ki gala-tur-ra kur-jar-ra gu3 mu-na-de2-e
1-am3 u2 nam-til3-la 1-am3 a nam-til3-la ugu-ni-a cub-ba-ab-ze2-en
jen-na-an-ze2-en jiri3 kur-ce3 nu2-ba-an-ze2-en
&jic;ig nim-gin7 dal-dal-e-de3-en-ze2-en
za-ra lil2-gin7 gur-gur-re-de3-en-ze2-en
ama gan-e nam dumu-ne-ne-ce3
&d;erec-ki-gal-la-ke4 i-nu2-nu2-ra-am3
mur kug-ga-na gada nu-um-bur2
gaba-ni bur cajan-gin7 nu-um-gid2
cu-si-ni &urud;lub-bi-gin7 am3-da-jal2
siki-ni ga-rac&sar;-gin7 saj-ja2-na mu-un-ur4-ur4-re
u-u8-a cag4-ju10 dug4-ga-ni
kuc2-u3-me-en nin-me a cag4-zu dug4-ga-zu-ne-ne
u-u8-a bar-ju10 dug4-ga-ni
kuc2-u3-me-en nin-me a bar-zu dug4-ga-zu-ne-ne
a-ba-am3 za-e-me-en-ze2-en
cag4-ju10-ta cag4-zu-ce3 bar-ju10-ta bar-zu-ce3 dug4-ga-na-ab-ze2-en
dijir he2-me-en-ze2-en inim ga-mu-ra-an-dug4
lu2-ulu3 he2-me-en-ze2-en nam-zu-ne he2-eb-tar-re
zi an-na zi ki-a pad3-de3-ne-ze2-na-am3
ed3--ab-ze2-en
a id2-bi ma-ra-ba-e-ne cu nam-ba-gid2-i-en-ze2-en
a-cag4 ce-ba ma-ra-ba-e-ne cu nam-ba-gid2-i-en-ze2-en
uzu nij2 sag3-ga &jic;gag-ta la2 cum2-me-ab dug4-ga-na-ab-ze2-en dug4-ga-ma-ab-jen-ze2-en
uzu nij2 sag3-ga ga-ca-an-zu-ne-ne
nij2 lugal-me he2-a nij2 nin-me he2-a cum2-ma-ze2-en dug4-ga-na-ab-ze2-en
uzu nij2 sag3-ga &jic;gag-ta la2-a im-ma-da-ab-cum2-mu-ze2-en
1-am3 u2 nam-til3-la 1-am3 a nam-til3-la ugu-na cub-bu-de3-en-ze2-en
&d;inana ha-ba-gub
gala-tur kur-jar-ra inim &d;en-ki-ka3-ce3 saj kece2 ba-ci-in-ak-ec
&jic;ig nim-gin7 mu-un-dal-dal
za-ra lil2-gin7 mu-un-gur-gur
ama gan-e nam dumu-ne-ne-ce3
&d;erec-ki-gal-la-ke4 i-nu2-nu2-ra-am3
mur kug-ga-na gada nu-un-bur2
gaba-ni bur cajan-na nu-un-gid2
cu-si-ni &urud;lub-bi-gin7 an-da-jal2
siki-ni ga-rac&sar;-gin7 saj-ja2-na mu-un-ur4-ur4
u3-u8-a cag4-ju10 dug4-ga-ni
kuc2-u3-me-en nin-me a cag4-zu in-na-ne-ec
u3-u8-a bar-ju10 dug4-ga-ni
kuc2-u3-me-en nin-me a bar-zu in-na-ne-ec
a-ba-am3 za-e-me-en-ze2-en
cag4-ju10-ta cag4-zu-ce3 bar-ju10-ta bar-zu-ce3 ba-e-de3-en-ze2-en
dijir he2-me-en-ze2-en inim ga-mu-ra-an-dug4
lu2-ulu3 he2-me-en-ze2-en nam-zu-ne ga-mu-ri-ib-tar
zi an-na zi ki-a mu-ni-in-pad3-de3-ec
-ed3-de3-de3-ec
id2 a-ba mu-ne-ba-e cu nu-um-ma-gid2-de3
a-cag4 ce-ba mu-ne-ba-e cu nu-um-ma-gid2-de3
uzu nij2 sag3-ga &jic;gag-ta la2 cum2-me-eb in-na-an-ne-ec
kug &d;erec-ki-gal-la-ke4 gala-tur kur-jar-ra mu-na-ni-ib-gi4-gi4
uzu nij2 aj2 sag3-ga nij2 aj2 ga-ca-an-zu-ne-ne-kam
nij2 lugal-me nij2 aj2 nin-me he2-a cum2-me-eb in-na-an-ne-ec
uzu nij2 sag3-ga &jic;gag-ta la2 im-me-ne-cum2-uc
1-am3 u2 nam-til3-la 1-am3 a nam-til3-la ugu-a bi2-in-cub-bu-uc
&d;inana ba-gub
&d;erec-ki-gal-la gala-tur kur-jar-ra gu3 mu-na-de2-e
tum2-mu-un-ze2-en ga-ca-an-zu-ne-ne -zu-ne-ne ba-dab5
&d;inana inim &d;en-ki-ka3-ta kur-ta ed3
&d;inana kur-ta ed3-da-ni
&d;a-nun-na-ke4-e-ne ba-ab-ha-za-ac
a-ba-am3 lu2 kur-ta im-ta-ed3-de3 kur-ta silim-ma-ni bi2-in-ed3-de3
ud-da &d;inana kur-ta ba-ed3-de3
saj-dili saj-ja2-na ha-ba-ab-cum2-mu
&d;inana kur-ta ba-ed3-de3
lu2 igi-na sukkal nu-me-a &jic;jidru cu bi2-in-du8
bar-ra-na ra-gaba nu-me-a &jic;tukul ur2-ra bi2-in-la2
gal5-la2 tur-tur gi-cukur-gin7
gal5-la2 gal-gal gi dub-ba-an-na-gin7 zag-ga-na ba-an-dab5-be-ec
lu2 e-ne-ra in-ci-re7-ec-am3
lu2 &d;inana-ra in-ci-re7-ec-am3
u2 nu-zu-me-ec a nu-zu-me-ec
zid2 dub-dub-ba nu-gu7-me-ec
a bal-bal-a nu-na8-na8-me-ec
kadra nij2 dug3-ge cu nu-gid2-me-ec
ur2 dam nij2 dug3-ge-ec nu-sig9-ge-me-ec
dumu nij2 ku7-ku7-da ne nu-su-ub-ba-me-ec
dam ur2 lu2-ka ba-ra-an-si-il-si-il-le-ec
dumu lu2 du10-ub-ta ba-ra-an-zig3-ge-ec
e2-gi4-a e2 ucbar-ra-ka im-ta-an-e3-ec-am3
ur2 lu2-ka dam cu ti-a-me-ec
ubur emeda(um.me)da la2-ka dumu cu ti-a-me-ec
cum2&sar; nij2 sis-a nu-gum-e-me-ec
lu2 ku6 nu-gu7-me-ec lu2 ga-rac&sar; nu-gu7-me-ec
lu2 &d;inana mu-un-ci-re7-ec-am3
&d;inana kur-ta ed3-da-ni
&d;nin-cubur-ra-ke4 kan4 ganzer-ra-ka jiri3-ni-ce3 ba-an-cub
sahar-ra ba-da-an-tuc tug2-mu-dur7-ra ba-an-mur10
gal5-la2-e-ne kug &d;inana-ra gu3 mu-un-na-de2-e
&d;inana iri-zu-ce3 jen-ba e-ne ga-ba-ab-tum2-mu-de3-en
kug &d;inana-ke4 gal5-la2-e-ne mu-un-ne-ni-gi4-gi4
sukkal e-ne-ej3 sag9-sag9-ga-ju10
ra-gaba e-ne-ej3 ge-en-gen6-na-ju10
na de5-ga-ju10 cu nu-un-bar-re
e-ne-ej3 ma-ra-ab-dug4-ga-ju10-uc gu2-ni la-ba-da-an-ci-cub
er2 du6-du6-dam ma-an-ja2-ja2
cem3 gu2-en-na ma-an-du12-am3
e2 dijir-re-e-ne ma-an-nijin2-nijin2
i-bi2-ni ma-an-hur giri17-ni ma-an-hur
jectug2-ga-ni ki u6 di ma-hur
ki mu-lu-da nu-di hac4-gal-a-ni ma-an-hur
mu-lu nu-tuku-gin7 tug2 dili-a im-ma-an-mur10
e2-kur-re e2 &d;mu-ul-lil2-la2-ce3
urim2&ki;-ma e2 &d;nanna-ce3
uru2-ze2-eb&ki; e2 &d;am-an-ki-ka3-ce3
jiri3-ni dili mu-un-gub
igi &d;am-an-ki-ka3 er2 bi2-ce8-ce8
e-ne ma-a-ra mu-un-til3-le-en
e-ne ta-gin7 nam-ma-ra-ab-ze2-ej3-en-ze2-en
ga-an-ci-re7-de3-en umma&ki;-a ceg12-kur-cag4-ga-ce3 ga-am3-ci-re7-de3-en
umma&ki;-a ceg12-kur-cag4-ga-ta
&d;cara iri-ni-a jiri3-ni-ce3 ba-an-cub
sahar-ra ba-da-an-tuc tug2-mu-dur7-ra ba-an-mur10
gal5-la2-e-ne kug &d;inana-ra gu3 mu-na-de2-e
&d;inana iri-zu-ce3 jen-ba e-ne ga-ba-ab-tum2-mu-de3
kug &d;inana-ke4 gal5-la2-e-ne mu-na-ni-ib-gi4-gi4
en3-du du &d;cara-ju10
umbin kud-ku5-ra-ju10 gu2-tar la2-ju10
en3 ta-gin7 nam-ma-ra-ni-ib-ze2-ej3-jen
ga-e-re7-en-de3-en bad3-tibira&ki;-a e2-muc3-kalam-ma-ce3 ga-an-ci-re7-en-de3-en
bad3-tibira&ki;-a e2-muc3-kalam-ma-ta
&d;lu2-lal3-e iri-ni-a jiri3-ni-ce3 ba-an-cub
sahar-a im-da-an-tuc tug2-mu-dur7-ra ba-an-mur10
gal5-la2-e-ne kug &d;inana-ra gu3 mu-na-de2-e
&d;inana iri-zu-ce3 jen-ba e-ne ga-ba-ab-tum2-mu-un-de3-en
kug &d;inana-ke4 gal5-la2-e-ne mu-na-ni-ib-gi4-gi4
&d;lu2-lal3 zag e3-a a2 zid-da gab2-bu-ju10 us2-sa
e-ne ta-gin7 nam-ma-ra-ab-ze2-ej3-en-ze2-en
ga-e-re7-de3-en &jic;hachur gul-la edin kul-aba4&ki;-ce3 ga-an-ci-re7-en-de3-en
&jic;hachur gul-la edin kul-aba4&ki;-ce3 jiri3-ni-ce3 ba-e-re7re-ec
&d;dumu-zid tug2 mah-a i-im-mur10 mah-a dur2-a dur2 im-ma-jar
gal5-la2-e-ne hac4-a-na i-im-dab5-be2-ec
&dug;cakir 7-e ga mu-un-de2-ec-am3
7-am3 x-tu-ra-gin7 saj mu-un-da-sag3-ge-ne
sipad-de3 gi-gid2 gi-di-da igi-ni cu nu-mu-un-tag-ge-ne
igi mu-un-ci-in-bar igi uc2-a-ka
inim i-ne-ne inim lipic gig-ga
gu3 i-ne-de2 gu3 nam-tag-tag-ga
en3-ce3 tum3-mu-an-ze2-en
kug &d;inana-ke4 su8-ba &d;dumu-zid-da cu-ne-ne-a in-na-cum2
lu2 e-ne lu2 mu-un-ne-re7-ec-am3
lu2 &d;dumu-zid mu-un-ci-re7-ec-am3
u2 nu-zu-me-ec a nu-zu-me-ec
zid2 dub-dub-ba nu-gu7-me-ec
a bal-bal-a nu-na8-na8-me-ec
ur2 dam nij2 dug3-ge-ec2 nu-sig9-ge-ec
dumu nij2 ku7-ku7-da ne nu-su-ub-me-ec
dumu lu2 du10-ub-ta ba-ra-an-zig3-ge-ec
e2-gi4-a e2 ucbar-ra-ka um-ta-an-e3-ec
&d;dumu-zid-de3 er2 im-da-pad3 cex(sig7)-cex(sig7) i3-ja2-ja2
juruc-e &d;utu-ra an-ce3 cu-ni ba-an-na-zig3
&d;utu murum5-ju10-me-en je26-e mussa-zu-me-en
e2 ama-zu-ce3 i3 gur3-ru-me-en
e2 &d;nin-gal-ce3 ga gur3-ru-me-en
cu-ju10 cu muc-a u3-mu-ni-in-cum2
jiri3-ju10 jiri3 muc-a u3-mu-ni-in-cum2
gal5-la2-ju10 ga-ba-da-kar nam-mu-un-ha-za-ne
&d;utu er2-na cu ba-an-ci-in-ti
gal5-la2-e-ne nu-ha-ha-ne
cu-ni cu muc-a mu-e-ni-cum2
jiri3-ni jiri3 muc-a mu-e-ni-cum2
gal5-la2-e-ne ba-ni-kar
muc-saj-kal 1-gin7
ba-ni-in-dab5-be2-ec-a
-be2
-ec
kug &d;inana-ke4 -ni cag4-ga-ni nam-du
kug &d;inana-ke4 mu-ud-na-ni er2 gig i3-ce8-ce8
kug &d;inana-ke4  &d;dumu-zid-de3 (x) cag4-ga-ni nam-du ()
dam-ni (x x) a2-na
ni (x x) x
-gin7 im-mi- im-mi-x-
&u2;numun2 i3-bur12-re &u2;numun2 i3-ze2-e
dam lu2 ur2-zu-ne-ne nu2-a me dam kal-la-ju10
dumu lu2 ur2-zu-ne-ne nu2-a me dumu kal-la-ju10
me-am3 mu-lu-ju10 me-am3 mu-un-ka×x-e
me-am3 mu-lu-ju10 me-am3 mu-un-tag-tag x-e
nim-e kug &d;inana-ra gu3 mu-na-de2-e
je26-e ki lu2-zu ga-mu-re-pad3 a-na-am3 nij2-ba-ju10-um
kug &d;inana-ke4 nim-e mu-na-ni-ib-gi4-gi4
za-e ki mu-lu-ju10 ba-ab-pad3-de3-en nij2-ba a-ra-ba-e
ga-mu-un-dul-dul
nim-e kug &d;inana-ke4 im-ma-an-
ki-sikil &d;inana-ke4 nim-e nam mu-ni-ib2-tar-re
e2 kac-a-ka zabar jiri3 naj-a-ke4 hu-mu-ra-x x-a-ze2-(x)
du5-mu lu2 kug-zu-ke4-ne-gin7 nam x
i3-ne-ec2 nam-tar-ra &d;inana-ke4 ur5 he2-en-na-nam-ma-am3
er2 im-ce8-ce8
nin9 im-ma-jen cu-ce3 mu-da-ab-si
i3-ne-ec2 me-le-e-a (x) x-ju10
za-e mu mac-am3 nin9-zu mu mac-am3
ud za-e al di-di-e ud-bi he2-tuc-e
ud nin9-zu al di-di-e ud-bi he2-bur2-e
kug &d;inana-ke4 &d;dumu-zid saj-bi-ce3 x x bi2-in-cum2-cum2-mu
kug &d;erec-ki-gal-la-ke4
za3-mi2-zu dug3-ga-am3
x x sed-sed-e sed ri
kug &d;inana-ra u2 bur12-bur12-re bur12-re
lu2 zu2-lum de5-de5-ge mu-nim-mar an
kug &d;inana-ra lu2 zu2-lum de5-de5-ge mu-nim-mar
a he2-en-na-tum2 a he2-en-na-tum2 numun ziz2 gig2-ga
&d;inana-ra a-da du6 he2-en-na-tum2 numun ziz2 babbar-ra
lu2 na-de6 lu2 na-de6 du6 za pad3-ce3 na-de6
ki-sikil &d;inana lu2 na-de6 du6 za pad3-ce3 na-de6
du6-ra gaba-bi-a za-gin3-na bi2-ib-de5-de5-ge
&d;inana-ra du6-ra gaba-bi-a za-gin3-na bi2-ib-de5-de5-ge
nunuz dur2-ra in-pad3-de3 dur2-ra-na mu-un-ja2-ja2
&d;inana-ke4 nunuz saj-ja2 in-pad3-de3 saj-ja2-na mu-un-ja2-ja2
&na4;lagab za-gin3 dur5-ru in-pad3-de3 gu2-bar-ra-na mu-un-ja2-ja2
nij2-gal4-la kug-sig17 in-pad3-de3 siki saj-ja2-na mu-un-ja2-ja2
kug-sig17 jectug2-jectug2 sal-la in-pad3-de3 jectug2-najec-du-x mu-un-ja2-ja2
zabar aj2-su-ub ak-a in-pad3-de3 us2 jectug2-ga-na mu-un-ja2-ja2
nij2 lal3 dirig-dirig-ga in-pad3-de3 igi-ni-a mu-un-ja2-ja2
nij2 e2-nun bar-ra in-pad3-de3 giri17-ni-a mu-un-ja2-ja2
kij2.jic.bad.dir in-pad3-de3 ka-ga14-na mu-un-ja2-ja2
tum12-cu-gur4 sag9-ga in-pad3-de3 en3-dur-ra-na mu-un-ja2-ja2
pu2 lal3 a dug3-ga in-pad3-de3 ib2-ib2-a-ni mu-un-ja2-ja2
&na4;jic-nu11-gal zalag-ga in-pad3-de3 hac4-na mu-un-ja2-ja2
&jic;kim3 siki siki sug4 gig2-ga in-pad3-de3 gal4-la-na mu-un-ja2-ja2
hub2-hub2-be2&kuc;e-sir2 du7-a in-pad3-de3 me-ri-si-na mu-un-ja2-ja2
sa-gid2-da-am3
lu2 du6-ra &na4;za-gin3 de5-de5-ga-ra en gaba-na mu-ri
&d;inana du6-ra &na4;za-gin3 de5-de5-ga-ra &d;dumu-zid-da gaba-na mu-ri
mu6-sub3 an-na kuc7 &d;en-lil2-la2 en gaba-na mu-ri
kuc7 an-na na-gada &d;en-lil2-la2 &d;dumu-zid gaba-na mu-ri
&jic;ig &na4;za-gin3-na ji6-par4-ra gub-ba en gaba-na mu-ri
&jic;ig sal arah4 e2-an-na-ka gub-ba &d;dumu-zid gaba-na mu-ri
du6-ra gaba-bi-a im-mi-in-gur-ru-a
&d;inana-ke4 du6-ra gaba-bi-a im-mi-in-gur-ru-a
munus-e nij2 i-lu-lam-ma-na ni2 cu tag-ba he2-ku4-ku4
ki-sikil-e cir3 dug4-ga-ni-a a-a-ni-ce3 lu2 mu-un-gi4
&d;inana ki-e-ne-di-ba sud-a a-a-ni-ce3 lu2 mu-un-gi4
ma-ju10 ma-ju10-a de3-ma-ab-bu-ne
ga-ca-an-jen ma-ju10 ma-ju10-a de3-ma-ab-bu-ne
ma ji6-par4-ra-ju10-a de3-ma-ab-bu-ne
jic-nu2 gi4-rin-na-ju10 de3-ma-ab-gub-bu-ne
u2 za-gin3 dur5-ru-ju10 de3-ma-ab-barag2-ge-ne
me-e mu-lu ca3-ba-ju10 de3-ma-ni-ib-ku4-ku4-ne
&d;ama-ucumgal-an-na-ju10 de3-ma-ni-ib-ku4-ku4-ne
cu-ni cu-ju10-ta de3-ja2-da-ma-ma-ne
ca-ba-ni ca3-ab-ju10-ta de3-ja2-da-ma-ma-ne
cu saj-ce3 ma-al-la-na u3 ku-bi ze2-ba an-ga
ca3-ab ca3-ba tab-ba-na hi-li-bi ku7-ku7-da an-ga
kun-jar &d;inana-kam
lugal-ju10 sug-ga-na mu-un-x
e-ne sug sig9-ga mu-un-x x x
sug gal sug muc-a e2-a-ni ba-ni-in-la2
x (x) sig7-ga-bi na-nam ab ka a ba-du3
iri-ni ec3 urim2&ki; mu-ce3 ba-an-sa4
en ud su3-ra2-ke4 iri-ni-ta
&d;suen-e dur2 ki ba-ni-in-jar
urim2&ki; iri cag4-ge pad3-da-na
e2 gud-gin7 ar2 im-me
lugal-ju10 ki girin-na-ni
ki mah ki kal-kal he2-en-na-nam-ma-am3
&d;suen-e iri ki aj2-ja2-ni
ec3 urim2&ki; me kug-kug-ga iri-ni x (x)
lugal-ju10 barag kug (x) ud x
en &d;ac-im2-babbar u3 x x jar-ra (x)
sa-gid2-da-am3
e &d;nanna &d;nanna ab2-zu me-a mu-u8-lu en &d;ac-im2-babbar
iri igi il2 ec3 cag4 jal2 ul ti-a i3-ra
aratta-gin7-nam x gud-e jal2-la-bi
ec3-e urim2&ki;-ju10 ab2-ju10 ba-ci-in-lu
dumu-saj &d;en-lil2-la2 uj3 me-a mu-u8-lu en &d;ac-im2-babbar
iri igi il2 ec3 cag4 jal2 ul ti-a i3-ra
aratta-gin7-nam x gud-e jal2-la-bi
e2-mud-kur-ra-ju10 ab2-ju10 ba-ci-in-lu
dumu-saj &d;en-lil2-la2 uj3 me-a mu-u8-lu en &d;ac-im2-babbar
ud dug3-ga ki jar-ra mu dug3-ga sa4-a
&d;ac-im2-babbar-me-en ki cag4-ge pad3-da-ju10
e2-mud-kur-ra-ju10 ab2-ju10 ba-ci-in-lu
dumu-saj &d;en-lil2-la2 uj3 me-a mu-u8-lu en &d;ac-im2-babbar
ud dug3-ga ki jar-ra mu dug3-ga sa4-a
&d;ac-im2-babbar-me-en ki cag4-ge pad3-da-ju10
e2-mud-kur-ra-ju10 ab2-ju10 ba-ci-in-lu
lugal tur3 kug-ga ab2-zu me-a mu-u8-lu cul mu6-sub3 nun-na
cag4-tum2-ma barag ca-mu-un-du3 ec3-e urim2&ki;-ju10-ce3
&jic;jicnimbar nam-mu2 kur dilmun&ki; na-nam
jic-gi kug-bi-a ab2-ju10 ba-ci-in-lu
dumu-saj &d;en-lil2-la2 uj3 me-a mu-u8-lu cul mu6-sub3 nun-na
cag4-tum2-ma barag ca-mu-un-du3 ec3-e urim2&ki;-ju10-ce3
&jic;jicnimbar nam-mu2 kur dilmun&ki; na-nam
jic-gi kug-bi-a ab2-ju10 ba-ci-in-lu
mu-u8-lu cul mu6-sub3 nun-na
ec3-e urim2&ki;-ju10-ce3
kur dilmun&ki; na-nam
&e2;tur3-bi-am3 ab2-ju10 ba-ci-in-lu
lugal kisim2(dag.kisim5×si) kug-ga ab2-zu me-am3 mu-u8-lu cul mu6-sub3 nun-na en &d;ac-im2-babbar
ud dug3-ga ki jar-ra mu dug3-ga sa4-a
&d;ac-im2-babbar-me-en ki cag4-ge pad3-da-ju10
e2-kic-nu-jal2 e2  x
sa-jar-ra-am3
tigi &d;suen-na-kam
lugal-ju10-ra u3-na-a-dug4
puzur4-&d;cul-gi puzur4-&d;marduk puzur4-&d;nu-muc-da cagina bad3 igi-hur-saj-ja2
arad-zu na-ab-be2-a
lugal-ju10 kug-sig17 kug-babbar kug-sig17 &na4;za-gin3 kug-babbar kug-sig17 dijir-re-e-ne dijir gal-gal in-ne-dim2-dim2-ma
zi-ni-ce3-am3 in-nu-u3
lugal-ju10 zi silim-ma ugnim u3 kalam-ma-ni-ce3
bad3 gal igi-hur-saj-ja2 mu lu2-kur2 hul-jal2-ce3
uj3 kalam-ma-ni-ce3 mu-un-du3
i3-ne-ec ugnim lu2-kur2-ra im-ma-an-zig3
1-am3 x-ni-am3 lu2 igi-ja2 sah6-bi i-im-tum2-ma dab5-dab5-be2
inim ma-an-dug4-ma igi-ce3 ib-du -jen-na-ab ba-jen
jickim lu2-kur2-ra je26-e i3-zu
lu2-kur2 me3-ce3 usu-ni im-ma-til usu-ju10 i3-tur
bad3 nu-mu-un-da-kal-la-ge en-nu nu-mu-da-ak-e iri en-nu nu-un-da-ja2-ja2
nam &m;cu-&d;nu-muc-da &m;cu-&d;marduk puzur4-&d;nu-muc-da ensi2 jir2-lum-tur-ra&ki;
5 nindan he2-ni-dar-dar
nam &m;lugal-me-lem4 cabra &id2;ceg5-ceg5 ni.cim.x&ki;
40 25 30 45 nindan gam ugu-ba nu-ub-jar
nam &m;ka-kug-ga-ni ensi2 ma-da murub4&ki;
45 nindan gaba dab5-ba-bi ba-gul-gul
nam &m;ta-ki-il-i3-li2-cu gu2-gal ensi2 &id2;ab2-gal u3 &id2;me-&d;en-lil2-la2
50 nindan saj ba-sud4 murub4-ba im-da-an-ri
ud lu2-kur2 im-durunx(ku.ku)-na-a ugu-bi-ce3 nu-ub-jar nu-ub-dug4 u3-nu-ub-zu
lu2-kur2 i3-durun-na-a usu-ju10 im-til lu2-kur2 me3-ce3 a2-a-ni im-til
-kal-la-ge -da-ak-e
ugnim-bi cag4 hur-saj-ja2-ka i3-tuc
tukum-bi lugal-ja2 an-na-kam
7200 erin2 lu2 kij2 ak-ne &jic;dusu-a ma-ab-il2-e ul4-la-bi hu-mu-ci-in-gi4-gi4 kij2-kij2-bi x  he2-em-sug2-ge-ec
70 aga-us2 cimacki ri ib2-su-a lu2.da jic nu-um-ku-a lu2. x ib-til ib2-
ul4-la-bi hu-mu-ci-in-gi4-gi4 ugu-ju10-ce3 he2-em-sub2-be2-ec
dim2-ma-bi in-dab5 ki-tuc-bi ga-ba-ni-kur2 dim2-ma-ni in-dab5 ki-tuc-bi in-kur2 dim2-ma-ju10 ib2-dab5 ki-tuc-bi ga-ba-ni-kur2
he2-zu ji6-ta ud ul-le2-a-ac nam-tag-ni dugud
arad &d;cul-gi lugal-ja2 gen6-na-me-en
-a ka-ju10 nij2 gu2 cub-bu-bi in-nu-u3
nam-ba-da-ug5-en
lugal-ju10 he2-en-zu a-ma-ru-kam
ur2 ne-ru an kug-ge si-a
ku-zu-e mi-li gur-u3-a
nanna me-en-zu ku-ku-gu
en di-il5 en ud ud an-ne ci-x
u3-na ba-ba-ra ud x
an ki-a na de5 ci-
dijir-me-en a2 x
ki-u3-lu-x
su x x
x kug si gur e-a-zu-ne
x x mi-li-im-mu na-il5
x x-zu kug-ga-am da-da-ga
e i lu2-gal-ju10 u3 zid ci-mu-nu
&d;nanna kug si gur e-a-zu-ne
x x mi-li-im-mu na-il5
x x-zu kug-ga-am da-da-ga
e i lu2-gal-ju10 u3 zid ci-mu-nu
sa ce ri en ca-ge ba-da-na
ur2 ku-zu pa3 e ci-mi-nu
x-la bar ku ba en ka-ka nu-si-li-ge
u3 bi-na zid a-na cu-du sa2 ha-pa-du
ki-sa2-al ma-he ninda ba-ja2-ra-zu
ti-gi ni5 du-ge si ha-pa3-ne-sa2
um-mi na-na ti-gi mu-ra-an-du
&d;nanna ki-sa2-al ma-he ninda ba-ja2-ra-zu
ti-gi ni5-in du-ge si ha-pa-ne-sa2
um-mi na-na ti-gi mu-ra-an-du
uru×udri-zu he-ja2-la he-da-an-du
u3-ri-ma gu an-ce3 he-en-zig3-ge
en di-il5 en ud ud su-ud-cu ul-a-ce3
&d;nanna uru×udri-zu he-ja2-la he-da-an-du
u3-ri-ma gu an-ce3 he-en-zig3-ge
en di-il5 en ud ud su-ud-cu ul-a-ce3
lugal-me-en3 am a2 pad3-da-me-en3 pirij ka du8-ha-me-en3
cul-gi-me-en3 am a2 pad3-da-me-en3 pirij ka du8-ha-me-en3
ud gal an-ta cu ba-ra-gin7 me-lem4 sud-sud-me-en3
a zid &gud;ninda2 a ru-a-gin7 saj bar gun3-gun3-me-en3
lugal ab2-cilam-e tud-da i3 ga-a ne-ha-me-en3
amar ab2 babbar2-ra gu2 pec-ca tur3-ra buluj3-ja2-me-en3
tug2-ba13 kun2-kun2 mur10 u3-luh-ha sud-sud ka-ka-e du7-me-en3
sipad zid nij2-si-sa2-da hul2-la
nij2-erim2-ma usan3 bar-us2-bi je26 in-ga-me-en3
a2 pirij-pirij ur-saj me3-a gaba-ri nu-tuku-me-en3
zag sag9-sag9 pirij cu zig3-ga &jic;tukul-e he2-du7-me-en3
cita2 za-gin3 &jic;silig-ga cu du8
cu-si gid2-gid2 nij2-kece2 bad-bad jiri2 nagga u3-sar ak-me-en3
huc-huc me3 gaba-jal2-bi
cen-cen-na eme sud-sud-e-me-en3
muc-huc kur-re eme ed2-de3-me-en3
ucumgal lu2-ce3 gu2 kur2 di-me-en3
ur-saj-me-en3 mu-ju10 zid-de3-ec2 he2-em-pad3-pad3-de3-ne
sipad-me-en3 cudu3-da mul-an-gin7 hu-mu-ni-gu2-un-gun2-ne
za3-mi2 gal-gal dug4-ga du7-ju10 cir3-re-ec2 he2-em-e-ne
nam-lu2-a mu-ed3-de3-na-ta
amar gud mu he2-jal2-la-ka tud-da
ud nam-he2 dug4-ga ga zid gu7-a-me-en3
saj-ju10 men-na dalla im-ma-ni-e3
iri-ju10 &d;utu-gin7 ba-ta-e3-en3 cag4-ba ki bi2-la2
e2-temen-ni2-guru3 me ki us2-sa
gug-a nam-nun-ni mu-ni-ib2-si-nam
saj mu-tag cu-luh nam-lugal-la2-ka cu gal mu-ni-du7
eridug&ki;-ta a nam-icib-ba-ka ni2-ju10 mi-ni-dadag
jectug3 7-bi mu-da-sug2-sug2-ge-ec2
cag4 tug2-ba13 la2 hi-li guru3-guru3-me-en3 ja2-la nu-mu-un-ta-dag-ge-ne
ur-saj-me-en3 mu-ju10 zid-de3-ec2 he2-em-pad3-pad3-de3-ne
sipad-me-en3 cudu3-da mul-an-gin7 hu-mu-ni-gu2-un-gun2-ne
za3-mi2 gal-gal dug4-ge du7-ju10 cir3-re-ec2 he2-em-e-ne
e2 jectug3 igi-jal2 kalam-ma-ka
cul-gi lugal ki-en-gi-ra-me-en3 umun2 zid ak-me-en3
cu-ju10-u3 gi kug-ga si mi-ni-ib2-sa2
im jar sig-a-da gu3 di-di
kur2-kur2-ra ad ca ja2-ja2-ja2
ka×x-ka×x di ak gu-gin7 si-il-si-le2-bi
x (x) nij2-gur11 an-ga-lam-ma-ce3 dal-la-bi
x kug gana2 kug-ga ec2 za-gin3 a-cag4-ge ra-ra-da
buru14 he2-jal2-la cu il2-il2-da
gu saj ce saj-ja2 gu7 di-bi
al &jic;u3-cub a2-ba jic ja2-ja2 jic-hur uc ki tag
mac-dara3 ki-gal-lum-ma saj tag-ga cu gal du7-a-me-en3
dub za-gin3-na pa mu-ni-e3
cudum nij2-cid jic-hur kalam-ma-ka
igi-jal2 cum2-mu-bi a2-bi-ce3 in-ga-zu
ur-saj-me-en3 mu-ju10 zid-de3-ec2 he2-em-pad3-pad3-de3-ne
sipad-me-en3 cudu3-da mul-an-gin7 hu-mu-ni-gu2-un-gun2-ne
za3-mi2 gal-gal dug4-ge du7-ju10 cir3-re-ec2 he2-em-e-ne
ka sag9 nundum-ma-na til3-la-me-en3
cag4-ju10 dub gal-gal jic-hur x x
inim-ma muc-bi du3
di a2-jal2-la-ta lu2 x x a2-bi-ce3 in-ga-zu
pu-hu-ru-um ki ad mah gi4-gi4-da
uj3 saj gig2 gu2 si-a-ja2
sukkal-e inim kur-kur-ra jic la-la-da-bi
inim zu unken-ta igi saj-ja2
gud saj ki x ka tec2-ce3 tag-tag-gin7
gaba-ri inim-ma i3-
gud-gin7 gu3 nun -dug4
e-re-bu-um x
ka-ta
x x-ju10-u
x he2-em-ga-am3-ci-in-ak-ak-ec2
je26-e sipad nam ku5-ra2-ne2-e di zid ja2-ja2-ja2 in-ga-me-na-ta
ni.sum kalam gen6-ne2 e2 ki-bal tum3-tum3 a2-bi-ce3 in-ga-zu
nij2 gen6-gen6-na-ac gud gal-gal-gin7 a2 im-ci-ni-dab5-ba-am3
nij2-erim2-ce3 muc ki sumur-ra-gin7 eme im-ci-e3 x (x)
lu2 si sa2-ra la-ba-ta-an-ul4-ul4
lu2 a2 zig3-ga-ra la-ba-ta-nijin
ur-saj-me-en3 mu-ju10 zid-de3-ec2 he2-em-pad3-pad3-de3-ne
sipad-me-en3 cudu3-da mul-an-gin7 hu-mu-ni-gu2-un-gun2-ne
za3-mi2 gal-gal dug4-ge du7-ju10 cir3-re-ec2 he2-em-e-ne
mas-su ki-en-gi-ra til3-la-me-en3
jic-hur di ak-a kij2-ja2-me-en3
iri ma-da ki-bal gu2-erim2-ma mu-da-gub-ba-ju10-ce3
me3-ju10 a-ma-ru-kam sag2 nu-um-ci-ib2-en3
zig3-zig3-ga sig-ta nijin2-na-ju10 lu2-u3 um-ta-gi
ka x x an-na ma-ne-ne
e2-gal mah ki nam tar-re-ja2
sila4 dadag-ga cu u3-ma-ni-gi
zid-da da-bi-e nij2 sag9-ga ma-ab-de6
&jic;gu-za mah-ju10-u3 a-ba-da-ab-nijin2-ne2 x x
&jic;tukul sag3-ga &jic;tukul nu-sag3-ga-ba
e2 ki-tuc ki ja2-ra-ju10-ta mu-zu
cag4-ta &d;nin-tur5 gal-zu nij2-nam-ma in-ga-me-na-ta
uzu-ga ki dadag-ga-ba jickim mu-ni-zu
saj bul-e ki di nu-sig10-ge-be2-e en-nu-uj3 im-ma-ak-e-en3
en muc nij2-nam-ma pu-pu-re-me-en3
cag4 dab-ba-ju10-ta je26-e im-ta-du.du-u3
i3-gid2 nij2-na de5-ga kur7-re a2-bi-ce3 in-ga-zu
igi-ju10-ta ensi kalam-ma-me-en3
cag4-ju10 &d;ictaran kur-kur-ra-me-en3
cul-gi sipad zid ki-en-gi-ra-me-en3
cec gu5-li-ju10 &d;gilgamec2-gin7
zid-du mu-zu erim2-du mu-zu
zid-du si sa2-am3 igi-ju10-ce3 in-dib-e
erim2-du lu2 hul-jal2 ne-ma-a bi2-in-tum2-mu
cag4-ge dug4-ga eme-a ja2-ra-a
a-ba-a je26-gin7 bur2-bur2-bi mu-zu
ur-saj-me-en mu-ju10 zid-de3-ec2 he2-em-pad3-pad3-de3-ne
sipad-me-en cudu3-da mul-an-gin7 hu-mu-ni-gu2-un-gun2-ne
za3-mi2 gal-gal dug4-ge du7-ju10 cir3-re-ec2 he2-em-e-ne
kug-zu jectug2 dajal in-ga-me-na-ta
x dug4-ga he2-ni-jal2 x
x x x ka×x x x x tec2-bi i3-x
x x ki-en-gi-ra x x
x x x ki-en-gi-ra nam-tar-ra
x x x ku a2 x ba a-a ba du
eme mar-tu nij2 eme-gi-ra-gin7 he2-en-ga-zu-am3
x x x lu2 kur-ra hur-saj-ta du x
silim ha-ma-ne2-ec2 eme mar-tu-a inim hu-mu-ne-ni-gi4
eme elam nij2 eme-gi-ra-gin7 he2-en3-ga-zu-am3
x x elam&ki;-ma nidba x x-bur10-bur10-re-ec2
silim ha-ma-ne2-ec2 eme elam-ma inim hu-mu-ne-ni-gi4
x x
am-si x x x  ak
jecpu2 lirum3-ma -me-en3
sipad-me-en3 cu-si gid2-gid2-da x x x da mi-ni-dar
kisal mah-a ki me3-gin7 a-ba ba-ni-gi4
ur-saj gal-gal kalam-ma-ke4-ne
kalag-ga lu2 a2-tuku kur-kur-ta igi saj-ja2-ne
lu2-kar ki-en-gi-ra-ke4-ne
cu gaba-ri pap-hal x-ne
kicib-la2-ju10-u3 kab2 mu-da-x-dug4
gud du3-gin7 dur2-bi-ta mu-gi4-ec
lirum3-ta u3-su-tuku i3-me-nam
jecpu2 x-ta a2-jal2 i3-me-nam
cul-gi sipad zid ki-en-gi-ra-me-en3 lu2 nu-mu-da-sa2-me-en3
ur-saj-me-en3 mu-ju10 zid-de3-ec he2-em-pad3-pad3-de3-ne
sipad-me-en3 cudu3-da mul-an-gin7 hu-mu-ni-in-gu2-un-gun2-ne
za3-mi2 gal-gal dug4-ge du7-ju10 cir3-re-ec2 he2-em-me-ne
dub3 bad-bad ki jiri3 gub sag9-me-en
ur-mah pirij
x x
x
x
x x-ta u2-ta he2-ma-ab-du
a ed3-a-ta he2-ma-ab-du
me-lem4-bi iri-a ha-ba-ab-dul
za-pa-aj2-bi kur-kur-ra ha-ba-ab-dul
ud an-na-gin7 ceg12 gi4-be2-e uj3 ha-ba-da-ab-hu-hu-luh-ec2
cul-gi sipad zid ki-en-gi-ra-me-en
su pirij sa pirij-ja2 he2-ma-ab-tum2
jic-gid2-da-ju10 cu ha-ba-ab-ti
ur ga-lam e3-a cu si-il-la2-a &urud;gag he2-bi-jar
ur-bi u2 gu2 na ki he2-em-ci-ni-cub
hu-mu-gaz &jic;ri-e he2-mi-ni-x
saj gig2 u6 he2-mi-ib2-e-ne iri-ja2 hu-mu-ni-
ur-saj-me-en mu-ju10 zid-de3-ec2 he2-em-pad3-pad3-de3-ne
sipad-me-en cudu3-da mul-an-gin7 hu-mu-ni-gu2-un-gun2-ne
za3-mi2 gal-gal dug4-ge du7-ju10 cir3-re-ec2 he2-em-e-ne
ki-gub-ba-ju10 kur mu-gul-gul
ki-tuc-a-ju10 uru2 mu-lah4-lah4
inim-ju10-ta un-ne2 si im ba-ja2
ki &jic;tukul sag3-ga-ja2 x he2-du7
abula &d;utu cu4-gin7 iri x im-da-sub2-x-ec2
x-ju10-ta ba ja2 ki x ha x lu2 nu-mu-ni-dib-e
x im-ta-ju10 kur-ra mi-ni-jar
gu2 id2 x kib la2 gu2 id2-da ba-e3
ensi-ju10 ki ba-ni-us2
x mah-ju10 a-na-a du.du jiri3 x x nu-di
ki-bal u3 x-ma-ti-a-ta
ceg12-bi ur2-ba mu-bu3-bu3 x x
uru2 mu-sig10-ga-ju10 ki-be2-e nam-gi4-gi4
e2 mu-gul-a-ju10 du6-du6-ra2 hu-mu-un-cid
bad3 an ki-ce3 gu2 gur3-ru jal2 nam-ba-da-x-x-taka4
ki gal zag-ba ne x ba mu nu-ha-lam-e-da
x zi x a2 mah cum2-ma-me-en
x an x nam x x
x ki ti mar-uru5-ju10
mucen dal-la-gin7 a2-bi im-sud
i3-gi4-in-zu ki ur2-bi-ce3 a x x
am-gin7 cag4-tum2-ma dug4 ba-ni-jar-ja2-ar
jic-gid2-da-ju10 si ba-ni-sa2
cu-nir mah-ju10 gaba kur-ra-ka saj im-ma-ni-il2
ud i3-im-zal &d;utu im-ta-e3-a-ta
hur-saj-e igi he2-mi-du8-du8 u6 ga-am3-dug4
dub3 bi2-i3-us2 x x-ra-ni-du ba-ra-bi2-us2
si du3-du3-a ti ur ra-a
x gi4 x-ta ha-ma-ta-hu-hu-luh-ec2
erin2-ni ni2 ha-ba-ab-ti
x x x x x jic ha-ma-ab-tuku-tuku
x lugal kalam us2-sa sig10-sig10 in-ga-me-na-ta
x x x la x im-gin7 x cej3-je26  x x x x x x
x

x  cag4 x x
ji6 ba-ta-an-zal
jic x x a2 bad x a2 hu-mu-ni-bu-bu
a2 dirig-ga kur-ra ba-du ni2 hu-mu-ni-ur4
ki-bal a dirig-bi hu-mu-kud-kud
udu sipad nu-tuku-gin7 lirum-e ha-ba-suh
a2-ju10 gu su3-ra2 car2 dug4-ge x x x
ud 2-ce3 kur-re ha ur-gin7 tec2-bi ni
saj-ur-saj lu2 mu tuku
zi-du6-zi-du6 ha-ba-de3-
ur2 mah-ju10 gu2-da ha--la2
ma-da-ma-da he2-ci-
pec10 su-a-gin7 hu-mu-ni-sig10-sig10
gu3 kalam-ma tec2-a he2-mi-sig10
me3-ju10 am ki-nu2-bi-ce3 du-gin7 ur2-bi he2-mi-cub
ki mi-ni-ib2-dib-be2-na-ju10-u3 ma-da he2-mi-dug4
uj3 lu-a ki-tuc ki jar-ra-be2-e cu-a he2-em-mi-gi4
ur-saj-me-en3 mu-ju10 zid-de3-ec2 he2-em-pad3-pad3-de3-ne
sipad-me-en3 cudu3-da mul-an-gin7 hu-mu-ni-gu2-un-gun2-ne
za3-mi2 gal-gal dug4-ge du7-ju10 cir3-re-ec2 he2-em-e-ne
la-la tuku i3-lu-lam-ma ki aj2 in-ga-me-na-ta
tigi a-da-ab ma-al-ga-tum gal-gal-la ad ca4-bi mu-zu
si-cir3 &jic;cu-kar2 gal-gal du7-du7-dam
zi-zi-i cu2-cu2-bi in-ga-zu
gal-an-zu jic-gu3-di 7-na cu gal du7-a-me-en3
bal-bal-e gi sud x
sa-bi bad-bad si
sa-ec
x da hu-mu-x-ni-ud-ud
ma2-gur8 jic-gu3-di ur-mah-ha
x x x x ra mu-ni-zu
x x di aga nar-e ad ca4-ca4
ca-mu-ca4 gu2-un-gun2-gun2 a2-bi-ce3 in-ga-zu
&lu2;ki-sikil ubur kug-ga x munus sila4 zi dib gu2 ud x
ad dug3-ga cudu3-cudu3 balaj kug-ta a-ne hul2-la dug4-dug4
ec3 gu2 ma-da-ka me-te-bi
i3-lu-lam-ma nij2-tu-tu-da gu2 x x-re-ne du7
nin9 ne2-ju10 &d;jectin-an-na-ra
ama ugu4-ju10 &d;nin-sumun2-na-ke4
x jectug2 dajal-ta  x x
x x x
lum x na x
dajal-la-ju10 x x ba-da-jen-nam
x x x dirig ma-an-jal2-jal2-am3
x x &d;en-lil2 &d;nin-lil2 &d;nin-tur5-ra-ka
&d;nanna &d;nin-urta
x x kug &d;inana-ka
gal-la ba-da-jen-nam
x ni  x
an  x gim x
x x x zabar nij2-ja2
x  a2 he2-em-ma-
x x ki-in-dar-re he2-mi-
an x x dijir mas-su
lipic-tuku-me-en x he2-em-ti-
ti-ti-bi &gi;kid sumun-na  he2-em-ma-ta-x x x
a2-bi a-na-bi he2-ma-ta-si-x (x)
bur cajan-ce3 hu-mu-ni-
cec gu5-li-ju10 &d;gilgamec2-ra
e2-mac-a-ni-ce3 cu hu-mu-na-
di-bi kuc da la a he2-em-mi-
x x x bi a x  ha-ma-ni-ib2-
lu2-bi jic x gal-ja2 he2-mi-
e2 kicib-ba mu-un-x
til3-la lul-la hul na-an-gu-ul-en
ga-am3 ha-la-zu mu-un-jal2
u2 de5-de5-ga kalag-ga-ce3
sig9-ga bar-rim4-ma mu-un-na-tuc
x ha ra ne lib-ba tec2-ba
inim-zu ukur3 hul-a-gin7 e2-a hu-mu-e-da-an-til3
aj2 ja2-a-gen6-nam cem-bi2 lil2-e
u3 li9 bar-cej3-e he2-gu7-e
gala-a ma2 ce-ka-ni ha-ba-an-da-su-su
bar-rim4-ma ha-ba-e-jen
&d;am-an-ki
x x x kar-kar x x x
su -e-ce
ri
uc
a ri
-de2
x-a
na-an-ni libir-ra mu-un-kal
e2 &d;en-lil2-la2 i3-du3 nu-un-til
bad3 nibru&ki; i3-du3 ka ce
si-mu-ur-ru&ki; i3-dab5 gu2-bi nu--gid2 cag4 hul
ur5 na-an-ni cag4 sig-ga kur-ce3 ba-ra-an-de6
ga-gid2 mu-da-ku5-ru
cu-bi ba edin x x mu
gid2-bi mu-da-ab-x
bi2-in-dug4 nu-mu-un-gen6
ab-be2 ab-da-ab-gur
in dub2-dub2-bu-ra in mu-un-na-an-jal2
giri17 ur5 giri17 mu-un-na-ur5-e
gi4-in al-tum4-me na-ab-be2-e
dijir u3-mu-un-na-ke4 hu-mu-dar-dar-e-e-ce
ugula a2 jic ja2-ja2 nu-zu saj sag3-ge nu-ja2-ja2
a-ca4 jic-gi-a nam-mu-nu2-de3-en
pec2-jic-gi-ke4 i3-gu7-e-en
x
x-me-en
en-nu-uj3
(x) ba-ra-gid2
x

u2 cah2
nij2 gu
igi ba-da-an-x
si nu-e-da-il2-i
a-na-ac-am3 si il2-i-de3-en
i3-du-de3-en
sukud-gin7 x x
nu-x x il2-i x x
ab-il2 x x
x x x x a  ti
x x-ce3 pa4-ugur2-ce3 dug4-ga
x munus nu-di
gir ab-ba saj ni2-ba sal-sal
id2-da-ta &d;ga-ca-an-an lu2-ju10 he2-gu7-gu7
pec2 ki ba-ba-al-ba-al
x x x x cec-za x (x)
x (x) gi4-in-na
x mu gi4-in-a-kam
aj2-ja2 aj2 gal-la-am3
me-ju10 me gal-la-am3
cag4-bi zig3-ga ugula nam-me
sipad engar nam-me
saj &jic;jidru-ka i3 he2-en-de2
cag4 jic-ta dilim2 a-ba-am3
e2-gal ni2-bi-ce3 gam-e-dam
sig-sig a-ga-de3&ki;-ce3 i3-gi4-in
a-ga-de3&ki;-a a-na-am3 i3-ak mac2-ji6 zid-da
cu gi4-gi4 nij2-gig &d;nin-urta-kam
gu5-li-ju10 sag9-ga he2-am3-me-am3 hul-me du-am3
sag9-ga-zu ma2 kar sag9-ga-gin7 kar-ra he2-em-us2
hul-zu a-ji6-a-ji6 id2-da-gin7 iri-ni-ce3 ha-ba-gi4
a-da ab-tuc kur-cag4 igi du8
ni2-bi-ce3 igi nu-du8
a-da-ab-e nij2 im-ba nu-zu
kur-cag4-ge di-di
til3-la til3-la
en-gin7 til3-la
x
x
x



lu2
lul
lu2
dam-gara3
tab-ba x
kud-kud-a gi-gur ba-ab-dab5
inim-ma-ni-ra lu2 al-sag3-e
gan
ab za
x-ba
x-ce3
-e
x
x x
aj2 ama-ju10
lu2 ur3 an-nu2 lu2 e2 an-til3-la
al-zalag-e-ce
inim dug3-ga re
ma2 60 gur bi2-x (x)
ur5 nu-luh-ha x (x) nij2 &d;utu ur5 ak
x (x)
sag9-ga-e na-
hul na-an-x
hul na-
mu
dub-sar-me-en mu ni2-za nu-zu
igi ni2-za sag3-ga
cag4 ki aj2 nij2 e2 du3-du3-u3-dam
cag4 hul gig nij2 e2 gul-gul-lu-dam
sag9-a-za ma-la-ga-ni
im-ma-da-ab-ci-de5-ge4-e-ce
ezem-ma-kam dam na-an-tuku-tuku-un-e-ce
x mu
gi4-gi4 x x
cag4-bi ab-sedx(a.muc3×a.di)-de3-en
dub-sar sag9-ga-me-en
saj ki-bi ma-an-jal2
dul nam-cag4-tam-ce3 x-ju10 ga-ab-ci-de6
x x x-bi mu-zu
e3-a  x ac
ud re-a nam ba-tar-ra-ba
mu he2-jal2 an u3-tud-da
uj3-e u2-cim-gin7 ki in-dar-ra-ba
en abzu lugal &d;en-ki-ke4
&d;en-ki en nam tar-tar-re-de3
e2-a-ni kug &na4;za-gin3-na tec2-bi ba-ni-in-du3
kug &na4;za-gin3-bi ud kar2-kar2-a-ka
ec3-e abzu-a ul im-ma-ni-in-de6
suh10 kug galam dug4-ga abzu-ta e3-a
en &d;nu-dim2-mud-ra mu-un-na-sug2-sug2-ge-ec
e2 kug-ga i-ni-in-du3 &na4;za-gin3-na i-ni-in-gun3
gal-le-ec kug-sig17-ga cu tag ba-ni-in-dug4
eridug&ki;-ga e2 gu2-a bi2-in-du3
ceg12-bi inim dug4-dug4 ad gi4-gi4
gi-sal-la-bi gud-gin7 mur im-ca4
e2 &d;en-ki-ke4 gu3 nun di-dam
e2-e lugal-bi-ir ji6-a ar2 im-ma-ab-de6 dug3-bi mu-un-ja2-ja2
lugal &d;en-ki-ra sukkal &d;isimud-de3 mi2 dug3-ge-ec zid-de3-ec im-me
e2-e im-ma-jen gu3 im-ma-de2-e
ceg12-e im-ma-jen gu3 im-ma-ab-cum2-mu
e2 kug &na4;za-gin3-na ki jar-ra
temen-bi abzu-a sig9-ga
nun-e abzu-ta mi2 dug4-ga
&id2;idigna &id2;buranun-na mah ni2 cu ti-a
abzu &d;en-ki-ke4 ul-la bi2-in-tum2-mu
&jic;saj-kul-zu gaba-cu-jar nu-tuku
&jic;si-jar-zu ur-mah ni2 gur3-ru
jic-ur3-zu gud an-na suh10 kug galam dug4-ga
&gi;kid-zu za-gin3-na jic-ur3-ce3 gun3-a
nir-gam-ma-zu gud am si gur3-ru
kan4-zu ur-mah lu2 ni2 cu ti-a
kun4-zu ug lu2-ra ed3-de3
abzu ki sikil me-te-jal2
e2-engur-ra lugal-zu jiri3 im-ma-ri-in-gub
&d;en-ki lugal abzu-ke4
temen-zu &na4;gug im-ma-da-an-sa2
ka×li-ka×li za-gin3-na mi2 im-ma-ri-in-dug4
e2 &d;en-ki-ke4 lal3-har-ra kug kurum7 ak
gud lugal-bi-ir us2-a sig10-ga
ni2-bi-ce3 mur ca4 tec2-bi-ce3 ad gi4-gi4
e2-engur-ra &d;en-ki-ke4 gi dub-ba-an kug la2-am3
cag4-zu-ta barag mah ki jar-ra
zag-du8-zu ackud2 kug an-na
abzu ki sikil ki nam tar-ra
en jectug2-ga lugal &d;en-ki
&d;en-ki en nam tar-tar-re-de3
&d;nu-dim2-mud en eridug&ki;-ga-ke4
cag4 ceg9-bar-ra lu2 igi nu-bar-re-dam
abgal-zu siki bar-ra bi2-in-du8
eridug&ki; &d;en-ki-ke4 ki aj2-ja2-ni
e2-engur-ra cag4-bi he2-jal2 sug4-ga
abzu zi kalam-ma ki aj2 &d;en-ki-ke4
e2 zag-ga du3-a me galam-ma tum2-ma
eridug&ki; jissu-zu ab-cag4-ga la2-a
a-ab-ba zig3-ga gaba-cu-jar nu-tuku
id2 mah ni2-jal2-la su kalam-ma zi-zi
e2-engur-ra uru2 mah ki us2-sa
e2 da engur-ra pirij abzu cag4-ga
e2 mah &d;en-ki-ke4 jectug2 kalam-e cum2-mu
akkil-zu id2 mah zig3-ga-gin7
lugal &d;en-ki-ra mu-un-na-tuku-am3
e2 kug-ga-ni-ce3 dug3-bi mu-un-ja2-ja2
&jic;za3-mi2 &jic;al-jar &jic;balaj al-jar-sur9-da
&jic;za3-mi2 &jic;al-jar balaj sur9-za
&jic;za3-mi2 &jic;al-jar-zu balaj &jic;al-jar-sur9-ra-ta
&jic;za3-mi2 &jic;al-jar balaj &jic;sur9-am3
&jic;har-har &jic;sa-bi2-tum &jic;mi-ri2-tum e2 sig9-ga
ad dug3-ga nundum bur2-re nundum-nundum balaj-ja2
cag4 ni2-ba-ka ad ha-ba-ni-ib-ca4
&jic;al-jar kug &d;en-ki-ke4 ni2-ba mu-un-na-du12
nar tigi 7-e ad he2-em-mi-ib-ca4
dug4-ga &d;en-ki-ke4 cu nu-bal-e-de3
ka x x ki-bi-ce3 jal2-la-am3
sukkal &d;isimud-de3 ceg12-e gu3 ba-an-cum2
e2-engur-ra-ke4 cir3 mi2 dug3-ge-ec im-me
mu-un-du3-a-ba mu-un-du3-a-ba
eridug&ki; &d;en-ki-ke4 im-ma-an-il2-la-ba
hur-saj galam kad5-dam a-e ba-dirig
zag-ga-a-ni jic-gi-a ba-an-ku
&jic;kiri6 sig7-ga gurun il2-la-a-ba
mucen-e ji6 hac4-bi mu-un-ja2-ja2
suhur&ku6;-e u2-lal3-e e-ne mu-un-e
ectub&ku6;-e gi-zi di4-di4-la2 kun mu-un-na-sud-e
&d;en-ki zig3-ga-na ku6 i-zi-ec2 na-zig3
abzu-e u6 am3-ma-gub
engur-ra hul2-la mu-ni-ib-de6
a-ab-ba-gin7 ni2 mu-un-da-jal2
id2 mah-gin7 su zig3 mu-un-da-ri
&id2;buranun-na u18-lu sumur mu-un-da-an-zig3
&jic;gi-muc-a-ni &d;nirah-a-ni im-du-du-a-ni
&jic;jisal-a-ni gi tur-tur-a-ni
&d;en-ki u5-a-ni mu he2-jal2 sug4-ga
&jic;ma2 ni2-bi nam-du8 ec2 ni2-bi nam-dab5
e2 eridug&ki;-ga-ke4 im-ma-kar-ra
id2-de3 lugal-bi-ir ad im-mi-ib-gi4-gi4
gu3-bi gu3 amar-ra gu3 ab2 dug3-ga-ke4
&d;en-ki-ke4 gud im-ma-ab-gaz-e udu im-ma-ab-car2-re
&kuc;a2-la2 nu-jal2-la ki-bi-ce3 sa2 im-dug4
ub3 zabar nu-jal2-la ki-bi-ce3 im-mi-in-e3
nibru&ki;-ce3 jiri3-ni dili mu-un-gub
gi-gun4-na ec3-e nibru&ki;-a im-ma-da-an-ku4-ku4
&d;en-ki-ke4 kac-kac-e ba-te kurun2-kurun2-e ba-te
kurun2 gal zabar-ra ba-ni-in-de2
&kac;ulucin dili-am3 ba-ni-in-sur
&dug;ku-kur-ru2 kac dug3-dug3-ga duh-bi bi2-in-sa2-sa2
ka-bi lal3 zu2-lum-ma nij2 er9 ba-ni-in-ak
duh-bi nij2 lal3-lal3 dili-a sed-ce3 bi2-in-du8
&d;en-ki-ke4 ec3-e nibru&ki;-am3
a-a-ni &d;en-lil2-ra ninda mu-un-gu7-e
an ki mah-a im-ma-an-tuc
an-ra &d;en-lil2 im-ma-ni-in-us2
&d;nin-tur5 zag gal-la im-mi-in-tuc
&d;a-nun-na ki-us2-ki-us2-bi im-mi-in-dur2-ru-ne-ec
lu2-e-ne kac i3-na8-na8-ne kurun im-dug3-ge-ne
&zabar;aga im-gur4-gur4-re-e-ne
zabar-e &d;urac-e a-da-min3 mu-un-di-ne
ti-lim-da ma2-gur8 kug im-ba-ba-re-e-ne
kac ba-dug4 kurun2 ba-dug3-ga-ta
e2-ta jiri3-bi-a ba-ra-jar-ra-ta
&d;en-lil2 nibru&ki;-a hul2-la mu-ni-ib-de6
&d;en-lil2-le &d;a-nun-na-ke4-ne gu3 mu-na-de2-e
dijir gal-gal-la i3-sug2-ge-en-za-na
&d;a-nun-na ub-cu-unken-na-ka si mu-un-sa2-sa2-e-en-za-na
dumu-ju10 e2 mu-un-du3 lugal &d;en-ki-ke4
eridug&ki; hur-saj-gin7 ki-ta ba-ra-ri ba-ra-e3
ki dug3-ga-am3 e2 im-ma-an-du3
eridug&ki; ki sikil lu2 nu-ku4-ku4-da
e2 kug-ga du3-a za-gin3-na gun3-a
e2 tigi 7-e si sa2-e nam-cub cum2-ma
cir3 kug tec2 e2 ki al-dug3-ga
ec3 abzu nam dug3 &d;en-ki-ke4 me galam-ma tum2-ma
eridug&ki; e2 kug-ga du3-a-ba
a-a &d;en-ki za3-mi2
in-nin cag4 gur4-ra erec u3-na giri17-zal &d;a-nun-na-ke4-ne
zag dib kur-kur-ra dumu gal &d;suen-na mah-di nun-gal-e-ne
erec nam-mah me an ki ur4-ur4 an gal-da zag ca4
dijir gal-gal-e-ne a2-jal2-bi-im e-ne gi til-le-be2-ne
inim mah-a-ni-ce3 &d;a-nun-na-ke4-ne kucum4 ki mu-un-tag-ge-ne
in-di3-bi an nu-zu-zu a2 aj2-ja2-ni-ce3 nu-la2
nij2 ak-ak-da-ni ab-ci-kur2-ru jar-bi nij2 nu-zu
me gal-gal cu du7 cibir ba-e-dab5-be2 saj-kal mah-be2-ne
dijir kalam-ma-ke4 &jic;rab3 gal-bi cu im-ri-
ni2 gal-a-ni hur-saj gal dul-lu kaskal mu-un-sig9-sig9-ge
za-pa-aj2 dugud-da-ni-ce3 dijir kalam-ma-ke4 ni2 am3-ma-ur4-ru-ne
mur ca4-a-ni &d;a-nun-na gi dili-gin7 saj mu-da-ab-sag3-sag3-ge-ne
dum-dam za-ni-ce3 kilib3-ba-bi a2-ur2 mu-un-dab5-be2-e-ne
&d;inana e-ne-da nu-me-a an gal ka-ac nu-um-bar &d;en-lil2 nam nu-un-tar
in-nin saj il2 kur-ra ab-dirig a-ba saj mu-un-ja2-ja2
ki ib2--ni-ce3 iri&ki; du6-du6-da e2 lil2-la2-ce3 uzug e2-ri-a-ce3 i3-jal2
urgu2-ni u3-dub2 su tab2-e su-mu-ug-ga-ni u18-lu lu2-ra ec2 la2
suh3 igi suh3-suh3-suh3 mu-un-sar-re uj3 lu2 nu-ce-ga-ni-ir
jic-jic-la2 sul-sul mar-uru5 hub2 sar-sar-re su-lim huc gu2 e3
e-ne di-bi cen-cen me3 hub2 sar ak-de3 nu-kuc2-u3 jiri3-ni &kuc;e-sir2 si-ni
ud huc da-da-ec ur &tum9;dalhamun5 &tug2;pala3 i3-dar-dar-re
nij2 tag-ga-ni ga-ba-ra-hum &tum9;u18-lu x saj kece2 ni x sud-sud
&d;inana pirij gi-il-gi-il-la dur2-ru ni2 nu-zu tar-tar
nemurx(pirij.tur) hur-saj-ja2 har-ra-an ku4-ku4 guruc3 bur2 a x x x
in-nin am gal ne3 nir-jal2-ni na-me gaba nu-x-tu-lu
x saj-kal nun-gal-e-ne pu2 nij2-huc nu-ce-ga
&jic;es2-ad lu2 erim2-jal2 x x lu2-kur2-ra
ki uc11 cub-ba-ni ud-da-am3 u3 ba-ra-ah ki-in-du bi2-in-ud
lipic bal-a-ni nij2 lagar-e mar-uru5 cu nu-ru-gu2
cita3 mah nij2 kur2 si lu2 di x lu2 gu2 du3-a gam-gam
in-nin hu-ri2-in&mucen; lu2 cu nu-bar-re pa bi kur x-dam
&d;inana sur2-du3&mucen; dijir-re-e-ne tur3 dajal &d;inana tar-tar
iri &d;inana saj-ki ba-gid2-i a-cag4-bi in-
a-cag4 in-nin-e x ne  ab-sin2-bi u2
an e-ne-ra saj mu-un-ja2-ja2  nij2-na nu-mu-un-
izi ra an-edin-na in-nin uc x
&d;inana x
in-nin an  x gu erin2-huc x sul-sul cen-cen x x x
murub2-ta  x x ka ra cir3 mu-un-ja2-ja2
cir3-bi jic-hur jar-bi-a munus a bi a ni er2 u2 ga nam-uc2-a
&d;inana im x u2 ga nam-uc2-a lu2 gu7-bi nu-til-le
lu2 nij2 gu7-gu7-da-ni ze2 mu-un-tab2-tab2-be2 in jar ka-bi-a mu-un-x x x
cag4 hul2-la-ka-ni cir3 nam-uc2-a edin-na mu-un-ja2-ja2
cir3 cag4-ga-ni ja2-ja2-da-ni
&jic;tukul-bi uc2 lugud mu-un-tu5-tu5 cag4 du hi im x-ac
&urud;dur10-al-lub saj mu-un-da-sag3-ge-ne &jic;cukur gu7-gu7 &jic;tukul za-ha-da uc2 im-me-re-dul9-dul9-lu
ka hul-bi ne-ne ur-saj x x x x x x x
nesaj-bi-a uc2 in-ga-an-de2-de2 nam-uc2-a su3-su3
edin dajal sig-ga ud zalag ku10-ku10 an-bar7 mul-sig7-ce3 mu-un-du3-x
lu2-u3 lu2-ra igi mu-un-suh-re inbir igi bi2-in-du8-ru
gu3 ri-a-ta edin-ta lu3-lu3 cag4-tum2 cag4-sig-ga ja2-ja2
ceg11 gi4-a-ni &d;ickur-gin7 su kur-kur dub2-dub2-bu
me3 er9 ra-a-ni cu nu-ru-gu2-da a-ba-a mu-na-ab-sig10-ge
cen-cen er9-a-ni igi nu-bar-re jic-jic-la2 sul-sul
a ur4-ra sumur du ki-a ur4-ur4 nij2-nam nu-da13-da13
in-nin9 &jic;tug2-saga11 ki.kal jal2 da13-da13 bar-re ka x tar
lu2 ka tar-ra-bi gu2-bi nu-zi-zi jiri3 x x
cag4 gur4-ra-ni dim2-dim2-ma-ni ab-ak in-nin 1(ac)-a-ni x dim2
mah-di unken-na zag gal ba-e-dur2-ru zid-da gab2-bu bad
hur-saj gal an-ba-gin7 pe-el-la2 cu x x mu-la2
bir kur-ra ud e3-ta ud cu2-uc  x x tum2-tum2-mu
&d;inana bad3 &na4;gul-gul  x u3-ma sa2 di
&na4;kalag-ga utul2-gin7 mu x x ra i3-udu-gin7 mu-ni-in-du3-e
in-nin giri17-zal jiri2-ur3-ra cu jal2-le su-lim kalam-ma dul-lu
sa la2-a-ni engur-ra ku6 ab-dab5-dab5-be2 a-sur-ra-kam a-ha-an nu-da13-da13
mucen-du3 kug-zu-gin7 igi-te-en sa la2-a-ni mucen nu-e3
ki har-ra-ni sukud nu-x x x inim si nu-sa2
ir im ri-ri tug2 jic-hur an ki
sig10-ge5 ak inim-ma-ni an nu-mu-na-har
jalga suh3 pu-uh3-ru-um dijir gal-gal-e-ne jar-bi nij2 nu-zu
cu dili zi an-na cu -a ha-za
muc3 an ab x nam x sum x x x la an nu-x x
in-nin nemurx(pirij.tur) &d;a-nun-na-ke4-ne gaba til nir cum2-ma
bil2 tab inbir x-ja2 nu-tuku &d;inana mu-ja2-ja2 lu2 mu-x
ki-sikil tur ama5-na ha x x x x cu tej3-je26 cag4 la-la x x
munus zag tag-ga-ni hul-bi bi2-in-ka
nijin kalam-ma-ka tum gal mu-na-ru-uc
tilla2-a cu al-dag-dag-ge x
zi-in-bu e2-a dam dumu-ni igi bi2-in-du8
cer7-da gu-la-ni su-ni-ta u3-mu-e-ni-in-jar
ugu-ba giri17 cu jal2-la mu-ni-in-ak pi-li-pi-li mu-ni-in-sa4
&jic;cukur i-ni-kud nitah-gin7 cag4-ga-ni &jic;tukul an-na-ab-cum2-mu
kal cul-a-lum u3-mu-ni-in-ak tec2-bi ni te a me-bi la-ba-jal2-la
e2 nam-kug-zu &jic;ig-bi tar mi-ni-in-ak cag4-bi mu-un-zu-zu
sa la2-ni-ir ni2 nu-zu-ni-ir igi-te-en sa la2-a-ni x x x-ba nu-e3
lu2 mu pad3-da-ni nu-mu-na-kal-la munus-ra u3-mu-na-te &jic;tukul i-ni-in-kud &jic;cukur an-na-ab-cum2-mu
lu2-jic-gi-saj-kece2 ni2-su-ub munus-jic-gi cul-a-lum u3-mu-ni-in-ak ce ca4 ud
lu2-al-ed2-de3 pi-li-pi-li bal kur-jar-ra saj-ur-saj-e-ne
i-lu cir3-ra-am3 ri a zu bar ne
er2 er2-ra bi2-ib2-kuc2-u3-ne a-nir mu-x
er2 ud-da cag4-zu nu-x x x x an-da nu-di
muc3-am3 e2 cag4 ne bur2 x ni2 dub2-bu nu-zu
nin ki aj2 an kug-ga har-zu igi mu-e-ni-x (x) x-za er2-ra x e
an-na me di x
gaba-za ki mu--za nu-mu-e-da-sa2
dili-zu-ne mah x mu e-da-tuku an ki nij2-za nu-sig9-ge
an-da &d;en-lil2-da mu-e-da-sa2 zag gal-bi mu-e-dur2-ru-e
ki-cu ki-cu-pec dirig-ga-me-en in-di-za mah-me-en
&d;ezina2 an x barag mah il2 x
&d;ickur-re lu2 an-ta gu3 x
dungu sir2-sir2-ra-ni mu-e-da-
ud me gal-gal an ki-bi-da cu mu-un-
&d;inana u3-ma-zu huc-am3 cag4 x x x  x
&d;a-nun-na giri17-bi gam-e-ec giri17 ba-e-dur2-ru-ne-ec
ur gal-gal 7(imin)-bi ba-e-u5 an-na ba-e-ed2-de3
an gal-e muc3-za ni2 bi2-te ki-tuc-zu im-mi-hu-luh
ki-tuc an gal-la-ke4 dur2 ba-e-jar su nu-mu-e-da-zi-zi
jarza2 mah jarza gal-gal cu-zu ga-mu-un-si
dijir gal-e-ne giri17 ki-a bi2-in-su-ub-bu-uc cu-kin mu-un-dab5-be2-ec
kur un3-na kur &na4;gug &na4;za-gin3-na giri17 ki-ce3 mu-ra-an-te
ebih&ki; giri17 ki-ce3 nu-mu-ra-an-te cu nu-mu-ra-mu2-mu2
gu3-an-ne2-si-gin7 ib2-ba si-il-la-za ud-gin7 ib2-ra-ra
nin an &d;en-lil2-da dirig-ga jiri3 x x x i-i
za-e-da nu-me-a nam-nam-ma nu-un-tar sa2 galam nu-ce
kac4 kar-re te-en-te-en ni2 dub2-bu-de3 &d;inana za-a-kam
x x ul4-ul4 zi-zi lagab×x an-ta sa2-sa2-de3 ur-ru-ur ul-lu-ul zi-iz-zi gu-ru-da10 an-ta si-si-te &d;inana za-a-kam
har-ra-an he2-en-du taka4 jiri3 dab ki silim-ma dili-us2 dim3-ma &d;inana za-a-kam
jiri3-us2 ka-jiri3 si sa2-sa2-de3 ki dar ge-en-ge-en &d;inana za-a-kam
gul-lu dim2-me zi-zi ja2-ja2 &d;inana za-a-kam
nitah munus-ra munus nitah-ra ku4-ku4-de3 &d;inana za-kam
la-la cag4-zig3-ga nij2-cu jal2 e2 nij2-gun2 ja2-ja2 &d;inana za-a-kam
dun sa5-bu8 kug bal kug dirig &d;inana za-a-kam
kug-dun kug a2-tuku i-bi2-za kug im-ba &d;inana za-a-kam
igi kar2 igi kar2 igi kar2-kar2 igi bar zil2-zil2-bi nij2-nam igi kar2 igi kar2-kar2 igi bar zalag-zalag-biza-al-za-le-bi &d;inana za-a-kam
me tec2 &d;alad &d;lamma ki-cu-pec11 zu &d;inana za-a-kam
cu bal ab-ak an-ta x x
ze2-mu-ug x x ba x
ka x x zag tag-ga
di x
x
&d;inana za-a-kam
x x x cag4 gur cag4 cu nijin &d;inana za-a-kam
x gud-bi nam-bi gaba x x x  &d;inana za-a-kam
cag4 x tuku4-e im-ba-x im-ba-sur im-ba-x-x x &d;inana za-a-kam
dam dam tuku ur-bi lu nij2 dug3 ki aj2-ja2 dug3 &d;inana za-a-kam
hi-li-hi-li-a sun7-na di-di &d;inana za-a-kam
gum2-gum2gu-um-gu-um jar-jar-jar il2 gu2 zig3 gam-gam &d;inana za-a-kam
e2 du3-a ama5 dim2-me nij2-gun2-na tuku-tuku nundum dim3 sag9 &d;inana za-kam
dub3 bad dub3 kac4 x ni2 sig10-sig10-ge sa2 did-de3 &d;inana za-kam
hu-ru kalag-ga lu2-gam-ma lu2-sig-ga hi-hi &d;inana za-kam
il2-la2 du5-la2 saj il2-la2 ib2-ba-lal hi-hi &d;inana za-kam
aga &jic;gu-za &jic;jidru nam-lugal cum2-mu &d;inana za-kam
tur mah sig dajal gu2 cu dajal tag-ga &d;inana za-a-kam
jarza jarza2 cum2-mu a2-bi aj2-ja2 tum2-tum2-mu
eme sig inim a-ca-an-ga-ra ka-e2-gal kur2 dug4-ga tah dug4-dug4 &d;inana za-a-kam
ba-an-gi4 lul zid bi-ri-ig nij2-a2-zig3 dug4-dug4
a-tar la2-la2 nij2 kur2 dug4-dug4 zu2 li2 pe-el dugud
kana6 nij2-gig-ga cag4 hul gig hul zalag-ga ku10-ku10
ni2-am3 ur4-re ni2 ul4 ni2 ri til3-la ni2 gal me-lem4-ma
u3-ma nij2 x x im-ba-sur igi lib u3 nu-ku
gu2 jar saj jar jar bir da ni ni2 ul4 gu3 til4-a
du14 igi suh3-suh3 gaba-ri erin2-huc jic-jic-la2 sul-sul
ni kab naj x x x x nij2-nam-ma zu-zu
gud3 x ri us2-sa x ul-le2-a-ac gen6-ne2
a-ri-a x cag4-tur3-gin7 x ni2 ri-a-x gu2-bar gu2 ja2-ja2
di x x x hul gig x x x x-am3 kece2 x x x (x) &d;inana za-a-kam
jic-cub x x x x x x x ub x x
uj3 sag2 dug4-ga gu2 jar-jar ki-bi-ce3 gi4-gi4
x cu tij4-je26 x x ne x
-du8-u3 &d;inana za-a-kam
x x an
x x  lu2-kac4-e-ne
ka ba-zu cu x x x-ra ba-an-kur9
igi bar-ra-zu jectug2 la2 jic tuku-uc nu-ci-bad-ba9-re6
igi suh-a-zu dadag-ga ku10-ku10 an-bar7 mul-sig7-ce3 mu-un-ja2-ja2
ki cag4-zu ud mi-ni-ib-dug4-ga-ac mu-un-gul ki mu-un-dub2-bu nij2-zu nij2 nu-sag2
nij2 gal-gal-zu a-ba saj mu-un-ja2-ja2 za-e nin an ki-me-en
&d;inana e2-gal kadra nu-di-kud uj3 car2-ra ka ec-bar x x x
mu pad3-da-zu kur-ra ab-dirig an x-za nu-mu-un-da-sa2
jectug2-ga de5-a-zu nijin dijir-re-e-ne igi cub-ba mi x dili-zu-u3-de3 mah-me-en
dijir an ki-a a-na me-a-bi immal2 gal-bi-me-en
igi il2-la-zu lib bar mu-un-ak-e-ne inim-zu-ce3 i3-dur2-ru-ne-ec
ki za til3-la-za &d;a-nun-na al-sug2-ge-ec inim mu-un-da-sag9-sag9-ge-ne
ni2 gal ka ka tar x x x x ce3 tug2 gaba nir mu-un-til3-le-ne
ka tar si-il-la-zu ba-ra-mu-un-til-le me-a mu-zu x mah nu
en3-du-zu zarah a-nir x x da cag4 x x igi x
di-di-zu cu bal-a nu-ub-zu ib2-ba-zu zukum-ma
cu dug4-ga-zu nij2 cu nu-gan-x a2 aj2-ja2 du3-du3-a-zu an nu-mu-un-na-an-la2
an-da &d;en-lil2-da lu2 zu-a unken-na gal-gal x munus saj-e-ec mu-e-rig7
ka tec2 an &d;en-lil2 mu-e-x x gi kalam cu-zu-uc dab5 x
inim bi2-in-dug4-ga-zu an nu-mu-un-na-an-gi4
he2-am3 dug4-ga-zu an gal nu-mu-un-na-an-bur2
he2-am3-zu he2-am3 gul-lu x (x x) gul-lu
gi4 unken-na bi2-in-dug4-ga-zu an &d;en-lil2 nu-sag2
ec-bar ab-bi bi2-in-dug4-ga-zu an ki-ta nu-kur2-ru
ki he2-am3 bi2-in-dug4 gul-lu nu-di
ki gul-la bi2-in-dug4 he2-am3 nu-di
nam-dijir-zu &d;nanna &d;utu-gin7 an kug-ge dalla e3
izi-jar-zu ub an-na zalag-ge ku10-ku10 zalag-ge-ec2 jar
nitah munus-bi gu dili-a mi-ri-ed2-de3 nij2 ud-da-ka-ni igi-zu-ce3 bi2-ib2-ta-la2
uj3 car2-ra-zu kurum7 ak-da-bi &d;utu-gin7 igi-zu-ce3 i3-dib-be2
me kal-kal-la-za cu nu-tu-tu me kilib3 x x-ce3 i3-dib-be2
an ki til-bi-ce3 nam-nin-bi mu-e-ak nij2-nam cu mu-e-du8
in-nin za-e mah-me-en igi-zu-ce3 na-me nu-dib-be2
an gal-da ki-nu2 kug-ga mu-e-til
dijir a-ba za-gin7 ur4 an ki ur4-ur4
za-e mah-me-en mu-zu ar2-re-ec e dili-zu-ne mah-me-en
en-he2-du7-an-na-me-en zirru
dic x  x &d;nanna-me-en
x x
x
jalga
cag4 hul gig nij2-gig-ga x  muc3-am3 mu-
nin-ju10 ud en-nam arhuc ja2  cag4-ne-ca4 x x x x
je26-e za-kam ne-e a-na-am3 i3-til-le cag4-zu ha-ma-sed-de3
jectug2-ga de5-a-zu cag4-ne-ca4 mu-
igi-zu-ce3 he2-bi2-ib-x x igi kar2-kar2-ju10 he2-jal2
nam-dijir-zu kalam-e pa bi2-a-e3
cer7-da gu-la-zu su-ju10 ba-e-zu-zu
a-nir nij2 gig-ga igi ma-lib la-ra-ah si-il-am3-ta
arhuc cag4-ne-ca4 igi bar-bar cag4 gur-ru giri17 cu jal2 za-a-kam
ud a ra-ah ki.kal jal2 da13-da13 ku10-ku10 zalag-ge-ec jar
nin-ju10 nam-mah-zu kur-kur-ra ka tar-zu ga-si-il
a-ra2 nam-gur4-ra-zu me-tec2 hu-mu-i-i
za-e nam-dijir-zu a-ba e-da-sa2
jarza-zu-ce3 a-ba-a mu-un-na-sig10-ge
an gal ki aj2-zu muc3-am3-zu he2-eb-be2
dijir gal-gal-e-ne ur5-zu he2-bi2-ib2-huj-je26-ne
barag za-gin3 nam-nin-a tum2-ma tu-tu-zu x he2-x x x x
ki-tuc nam-mah-zu tuc-a hu-mu-ra-ab-be2
ki-nu2 kug-ga-zu ni2 dub2-bu hu-mu-ra-ab-be2
nam-x-zu ki &d;utu e3-a un cag4 x x si-il-i
nam-mah-zu ci-im-pad3-pad3-de3-ne za-e nin ab-bi-me-en
an &d;en-lil2 an kilib3-ba-bi nam gal mu-ri-in-tar-re-ec
nam-nin gu2-en-na ma-ra-an-cum2-mu-uc
nin9 nin-e-ne nam nam-ma-tar-re nam-nin-a tum2-ma
in-nin za-e mah-me-en za-e gur4-ra-me-en
&d;inana za-e mah-me-en za-e gur4-ra-me-en
nin-ju10 nam-mah-zu pa bi2-a-e3
cag4-zu ki-bi ha-ma-gi4-gi4
nij2 gal-gal-zu nij2 zag nu-sa2
nam-mah-zu me-tec2 hu-mu-i-i
ki-sikil &d;inana za3-mi2-zu dug3-ga-am3
lugal gud am alim igi gun3 sun4 &na4;za-gin3 la2-ju10-ur2
u3-na-a-dug4
alan kug-sig17 ud dug3-ga tud-da
ab2-za-za amac kug-ga buluj3-ja2 cag4 kug &d;inana-ta pad3-da kug &d;inana x &d;suen-na
en nir-jal2 &d;inana-ju10-ur2 u3-na-de3-tah
za-e dim2-ma-zu dumu an-na-me-en
dug4-ga-zu inim dijir-ra-gin7 hur nu-gi4-gi4-dam kur-kur nu-gi4-
inim-zu im an-ta cej3-je26-gin7 cid nu-tuku-tuku-dam cid nu-du3-du3-dam cid nu-da13-da13-dam
&m;ur-sag9-ga arad-zu na-ab-be2-a
lugal-ju10 bar-ja2 en3 bi2-in-tar li-bi2-in-tar dumu urim2&ki;-ma-me-en
tukum-bi lugal-ja2 an-na-kam lugal-ju10 u3-na-an-dug3
e2 ad-da-ja2 lu2 nam-ba-ab-tum3
ki-ur3 e2 ad-da-ja2 ki-ur3 ab-ba-ja2 lu2 nam-mu-da-an-kar-re
lugal-ju10 he2-en-zu
ga-ca-an-jen gi-rin-e u6 ga-e-da-dug4
ga-ca-an-an-na-jen gi-rin hal-hal-la i-bi2-ju10 de3-ma-al
inim mu-un-gar3-ra-bi su8-ba-bi
mu-ud-na-ju10 x x x mi2 de3-ma-ab-dug4
ga-ca-an-jen gi-rin-e da-nu2
ga-ca-an-an-na-jen gi-rin-e kac4 da-mu-ni-dug4-dug4
x x mi-ne-ce3 de3-ej3-ja2-sug2-ge-ec
x x da &d;ama-ucumgal-an-na x x gaba da-mu-da-ri
x x x x a da-an-su3
a da-mul-mul mec3-ju10 pa da-e3
e2 &d;mu-ul-lil2-la2-ke4 a da-aj2-su3
x x x a da-mul-mul mec3-ju10 pa da-an-e3
x x e2-kur-ra a da-aj2-su3
(x) lugal-ju10 &jic;mec3-gin7 kisal-la bi2-in-mu2-mu2
e2 &d;mu-ul-lil2-la2-ke4 a bi2-in-su3
lugal &d;ama-ucumgal-an-na &jic;mec3-gin7 kisal-la bi2-in-mu2-mu2
u3-mu-un-ra e2-kur-re mu-da-ab-du7
e2-gal hul2-la me-te-jal2 me-en-de3-en
e2 &d;mu-ul-lil2-la2-ke4
e2 &d;mu-ul-lil2-la2-ke4
e2-kur-re
(x) lugal-ju10 &jic;mec3 zid-de3-ec
x x gi-rin-na hi-li du8-du8 a-a ama-na
-na-ju10 ba-an-tud-da x
x abzu-ta na-aj2 ze2-eb da-aj2-tar
a zid-da numun zid-da
x ceg12 abzu-ta u3-mu-un-da-ci-e3
&jic;mec3-gin7 pa da-an-e3
&d;ama-ucumgal-an-na an-ne2 he2-a-u3-tud
x e cu ca-mu-da-dug4
gi-rin-na-gin7 hi-li-zu dug3-ga-am3
x mi2 ga-mu-ra-ni-ib-dug4
&d;ama-ucumgal-an-na &jic;mec3 ne-en pa da-an-e3
en kid balaj er2 da-mu-ra-de6
x x &jic;tir ha-cu-ur2-ra-gin7 zag-ju10 du5-mu-ri-ib-us2
x x x e2-kur-re hu-mu-un-ci-hul2-e
ka-ju10 x lu2 ca3-ab-ja2  de3-ja2-ra-sug2-sug2-ge-ec
na-aj2-zu-ce3 e2-kur-re dur2 de3-x x
e2-kur-re e2 &d;mu-ul-lil2-la2-ke4 a-ra-zu-zu ga-gub
an-ne2 ki mah-a-na ma-an-ze2-ej3-jen
u3-mu-un kur gal &d;mu-ul-lil2 gaba ja2 x x x
bal-bal-e &d;inana-kam
&d;utu lugal-ju10-ur2 di-kud mah an ki
saj en3 tar kalam-ma ka-ac mu-un-bar-bar-re
dijir zid lu2 til3-le-de3 ki aj2 a-ra-zu jic tuku
arhuc sud cag4 gur-ru mu-un--zu-
nij2-si-sa2 ki aj2 nij2-zid bar tam-me ne  u3  dug4
sun4 mu2 dumu &d;nin-gal sun4 &na4;za-gin3 x x x
taka4 la2 &jic;si-jar an ki taka4 si-jar ku10-ku10 zalag ja2-ja2
en saj-kal dili-a-ni pa e3-a nam-mah-a-ni zag nu-sa2
ur-saj dumu &d;nin-gal-e tud-da me saj kece2 ur4-ur4
dijir zid nun nam tar-tar-re a-a saj gig2-ga lugal-ju10-ur2 u2-na-de3-tah
&m;&d;suen-i-din-nam lugal larsam&ki;-ma arad-zu na-ab-be2-a
iri-zu larsam&ki;-ma cag4-ge pad3-da-zu nij2-gig-ga im-ma-an-ak
sila dajal ecemen ud zal-zal-la sig9-ga im-ma-an-sig9 -jar
erin2 sag9-ga-zu gu2 jar-jar-ra gi gi-sig-ga-gin7 si-il-si-le-de3 ba-an-til-le-ec
juruc-zu ce ud a2-ba-gin7 ab-gur10 ba-an-cab-ec gurun gibil-gin7 mu-x-dub2-uc
uj3-ja2 alan im-gin7 im-ma-an-gul-lu-uc ni2-bi-a ba-an-til-
di4-di4-la2 ur2 ama-be2-ne-ta ud hul ba-an-da-kar-(x x)
uj3-ja2 jectug har-re muc3-bi ba-an-kur2 x
erin2 ka3 an-ca-ca cu bar-ra-am3 kalam zid2-gin7 ka×cu e3
cul &d;utu iri-za larsam&ki;-ma lu2-kur2-gin7 bar-ta ba-da-gub
kur elam&ki;-ma x&mucen;-gin7 mah-bi lu2 uc2-a nu-jal2-la
su-bir4&ki; muru9 dugud-da dijir-re-e-ne ni2 tej3-je26 nu-zu-a
ma-da-bi nu-ub-ta-be4 ud-bi nu-jal2-la
cimacki-e ki dijir-re-e-ne-ke4 nu-gig lukur nu-mu-da-il2-e cimacki dijir-ra-ni nu-gig lukur-bi il2-la nu-mu-un-zu-a cimacki ki dijir-re-e- nu-gig nu-bar-e nu-
erin2-a-ni u2-gin7 lu-lu-a numun-a-ni dajal-la he2-mah
za-lam-jar til3-la ki dijir-re-e-ne-ke4 nu-mu-un-zu-a
u2-ma-am-gin7-nam u5-a zid2-eca sizkur2 zid2 sizkur2 il2-la nu-mu-un-zu-a
nam-tar hul-jal2 a2-sag3 nij2-gig-ga nu-mu-un-na-tum3 nu-mu-na-te
lu2 mu dijir sal-la-bi nij2-gig-ga i3-gu7-e ugnim-bi silim-ma
mu 7-kam-ma-ta iri-ja2 me3 cen-cen la-ba-an-tuku uc2 da-bi nu-ja2-ja2 mu 5-kam-ma-ta iri&ki;-ja2 cen-cen-na la-ba-du8 nam-uc2-a a2-bi nu-ja2-ja2
edin-na ur-mah-e lu2 gu7-e nu-mu-ni-ib-la2-x nu-mu-ni-il2-la2
dijir inim sag9-sag9-ge-de3 nu-zu-a je26-e im-ma-an-ak-(x) im-ma-da-kece2
dijir gal-gal-e-ne sizkur2 ud cu2-uc-e al-gub-be2-en inim sag9-sag9-ge-ju10 mah-am3
cul &d;utu nam-bi-ce3 iri-zu larsam&ki;-ma igi zid bar-mu-un-ci-ib
a iri-zu dug4-ga-ba-ab
a ec3 x x dug4-ga-ab
arhuc sud larsam&ki;-ma cu te-ba-ab
nij2-gig-ga ak-bi en3 tar-bi-ma
x (x) x larsam&ki; e3-ni-ib
x nij2-gig-ga cag4-bi zig3-ab-ta cag4 larsam&ki;-ma
x huc-a cag4 larsam&ki;-ma-ka cu x
x taka4-a cu nam-uc2-ta ba-e-cub-bu-de3
x-til-le-ec numun-bi he2-mah
a2 taka4-a ka tar-zu he2-si-il-le
u3 je26-e ni2 tej3-je26-ju10-uc nam-til3 cum2-mu-na-ab
zi su3-ud-jal2 nij2-ba-e-ec2 ba-mu-na-ab
im-ja2-ja2
nam-lu2-ulu3-ju10 ha-lam-ma-bi-a ga-ba-ni-ib-
&d;nin-tur5-ra nij2-dim2-dim2-ma-ju10 sig10-sig10-bi-a ga-ba-ni-ib-gi4-gi4
uj3 ki-ur3-bi-ta ga-ba-ni-ib-gur-ru-ne
iri&ki; me-a-bi he2-em-mi-in-du3 jissu-bi ni2 ga-ba-ab-dub2-bu
iri me-a ceg12-bi ki kug-ga he2-em-mi-in-cub
ki-ec-bar me-a ki kug-ga he2-em-mi-ni-ib-ri
kug a nij2 izi ten-na si mi-ni-in-si-sa2
jarza me mah cu mi-ni-ib-cu-du7
ki a im-ma-ab-dug4 silim ga-mu-ni-in-jar
an &d;en-lil2 &d;en-ki &d;nin-hur-saj-ja2-ke4
saj gig2-ga mu-un-dim2-ec-a-ba
nij2-gilim ki-ta ki-ta mu-lu-lu
mac2-ance nij2-ur2-4 edin-na me-te-a-ac bi2-ib2-jal2
du-lum-bi igi ga-ba-ni-ib-du8-du8-x
x cidim kalam-ma-ke4 uc gen6 ha-ba-ab-ba-al
ud x x nam-lugal-la an-ta ed3-de3-a-ba
men mah &jic;gu-za nam-lugal-la an-ta ed3-a-ba
jarza me mah cu mi-ni-ib-cu-du7
iri-bi-e-ne ceg12-bi ki kug-ga im-ma-an-da-cub
mu-bi ba-an-sa4 kab dug4-ga ba-hal-hal-la
nesaj iri-be2-e-ne eridug&ki; mac2-saj &d;nu-dim2-mud mi-ni-in-cum2
2-kam-ma-ce3 nu-gig-ra bad3-tibira&ki; mi-ni-in-cum2
3-kam-ma la-ra-ag &d;pa-bil2-hur-saj mi-ni-in-cum2
4-kam-ma zimbir&ki; cul &d;utu mi-ni-in-cum2
5-kam-ma curuppag &d;sud3&ki;-ra mi-ni-in-cum2
iri-be2-e-ne mu-bi ba-an-sa4-a kab dug4-ga ba-hal-hal-la
id2 im gun2 ma-an-cu4-am3 im-ma-al-la a im-ma-an-de6
id2 tur-tur-re cu luh-bi jar har-har mi-ni-ib2-jar-jar
ki-tuc an-na x
e-
a-ma-ru
nam-lu2-ulu3
ur5-gin7 bi2-in-ak
ud-bi-a &d;nin-tur5  dim2 a
kug &d;inana-ke4 uj3-bi-ce3 a-nir mu-un-ja2-ja2
&d;en-ki cag4 ni2-te-na-ke4 ad i-ni-in-gi4-gi4
an &d;en-lil2 &d;en-ki &d;nin-hur-saj-ja2-ke4
dijir an ki-ke4 mu an &d;en-lil2 mu-x-pad3
ud-ba zi-ud-su3-ra2 lugal-am3 gudug x
an saj nijin mu-un-dim2-dim2 en
nam-sun5-na inim sig10-sig10-ge ni2 tej3-je26
ud cu2-uc-e saj us2 gub-ba
ma-mu2 nu-me-a ed2-de3 inim bal
mu an ki-bi-ta pad3-pad3-de3
ki-ur3-ce3 dijir-re-e-ne e2-jar8
zi-ud-su3-ra2 da-bi gub-ba jic mu-un-tuku
iz-zi-da a2 gab2-bu-ju10 gub-ba
iz-zi-da inim ga-ra-ab-dug4 inim-ju10 he2-dab5
na de5-ga-ju10 jizzal he2-em-ci-ak
dag-me-a a-ma-ru ugu kab dug4-ga  ba-ur3
numun nam-lu2-ulu3 ha-lam-e-de3 nam-bi ba-tar
di-til-la inim pu-uh2-ru-um-ma-ka cu gi4-gi4 nu-jal2
inim dug4-ga an &d;en-lil2-la2-ka cu bal-e nu-zu
nam-lugal-bi bal-bi ba-bur12 e-ne cag4 kuc2-u3-de3
e-ne-ec2
a-na mu-mu
im-hul-im-hul &tum9;si-si-ig du3-a-bi tec2-bi i3-sug2-ge-ec
a-ma-ru ugu kab dug4-ga ba-an-da-ab-ur3-e
ud 7-am3 ji6 7-am3
a-ma-ru kalam-ma ba-ur3-ra-ta
&jic;ma2 gur4-gur4 a gal-la im-hul tuku4-tuku4-a-ta
&d;utu i-im-ma-ra-e3 an ki-a ud ja2-ja2
zi-ud-su3-ra2 &jic;ma2 gur4-gur4 ab-bur2 mu-un-da-buru3
cul &d;utu jic-nu11-ni-da &jic;ma2 gur4-gur4-ce3 ba-an-kur9-re-en
zi-ud-su3-ra2 lugal-am3
igi &d;utu-ce3 giri17 ki su-ub ba-gub
lugal-e gud im-ma-ab-gaz-e udu im-ma-ab-car2-re
x si gal  sikil-la-da
x mu-un-na-x-x-ba

bi2-in-si
x tab-ba
a x
zi an-na zi ki-a i3-pad3-de3-en-ze2-en za-zu-da he2-em-da-la2
an &d;en-lil2 zi an-na zi ki-a i3-pad3-de3-ze2-en za-da-ne-ne im-da-la2
nij2-gilim-ma ki-ta ed3-de3 im-ma-ra-ed3-de3
zi-ud-su3-ra2 lugal-am3
igi an &d;en-lil2-la2-ce3 giri17 ki su-ub ba-gub
an &d;en-lil2 zi-ud-su3-ra2 mi2-e-ec2 -dug4-
til3 dijir-gin7 mu-un-na-cum2-mu
zi da-ri2 dijir-gin7 mu-un-na-ab-ed3-de3
ud-ba zi-ud-su3-ra2 lugal-am3
mu nij2-gilim-ma numun nam-lu2-ulu3 uru3 ak
kur-bal kur dilmun-na ki &d;utu e3-ce3 mu-un-til3-ec
za-e x  ba x-bi til3-ec x
nin mul-an-gin7 gun3-a dub za-gin3 cu du8 du7
&d;nisaba immal2 gal &d;urac-e tud-da
ceg9-bar naja kug-ga ga zid gu7-a
gi di dim 7-e ka ba-a
me gal 50-e cu du7-a
nin-ju10 a2-nun-jal2 e2-kur-ra
ucumgal ezen-e dalla e3-a
&d;a-ru-ru kalam-ma im-ta ka-ka dug4
ki im-si ud-da ki-jar a sed-de3 cag4 kuc2-u3
kur i3-he-nun-ta he-nun-ta mi2 zid dug4-ga
jectug2 jar kur gal-e tud-da
munus zid dub-sar mah an-na saj-tun3 &d;en-lil2-la2
gal-zu igi-jal2 dijir-re-e-ne
ab-sin2-na ce gu mu2-mu2-de3
&d;ezina2 nam-en-na u6 di-de3
barag gal 7-e mi2 zid di-dam
gu zi-zi-dam ce zi-zi-dam
buru14 ezen gal mah &d;en-lil2-la2-ke4
nam-nun gal-la-ni su nam-mi-in-su-ub
tug2-ba13 kug cag4-ge nam-mi-in-mur10 nam-mi-in-la2
nidba nu-jal2-la ja2-ja2-de3
ne-saj gal kurun2-na de2-e-de3
dijir nam2-nir-ra &d;en-lil2 huj-e-de3
&d;ku3-su3 arhuc sud &d;ezina2 huj-e-de3
en gal mu-un-huj-e ezen mu-un-huj-e
en gal kalam-ma im-ma-huj-e
ki-sikil &d;nisaba cudu3-de3 mu-un-gub
nidba sikil-la si nam-mi-in-sa2
e2-jectug2.&d;nisaba-ke4 jal2 nam-mi-in-taka4
dub za-gin3 dub3-ba nam-mi-in-jar
dub mul-an kug-ta cag4 im-ma-da-kuc2-u3
aratta&ki; e2-za-gin3-na cu-ni-ce3 mu-un-jar
erec2&ki; he-nun-na mu-un-du3-u3-nam
ceg12 naja di4-di4-la2 ki jar-ra
jectug2 nam-galam-ma saj-e-ec rig7-ga
abzu men gal eridug&ki; ec3 hal-ha-la
nun  nun hal-ha-la
engar gal nam-nun-na e2 ni2 gur3-ru nagar eridug&ki;-ga
lugal cu-luh-luh-ha-ke4 en muc3 en gal-la &d;en-ki-ke4
e2-engur-ra ki-tuc-a-ni
abzu eridug&ki;-ga du3-du3-a-ni
hal-an-kug cag4 kuc2-u3-da-ni
e2 &jic;tackarin tun3 bar-ra-ni
abgal siki bar-ra du8-a-ni
e2 jectug2-ga-ke4 jal2 taka4-a-ni
&jic;ig jectug2-ga sila-ba gub-ba-ni
unu2 gal &jic;erin-a til3-la-ni
cita &jic;jicnimbar cu du8-a-ni
cita-ba tug2-ba13 sag3-sag3-a-ni
&d;nisaba um-me gal-gal-la x 7 mu-un-na-dug4
&d;nisaba munus zid munus sag9-ga munus kur-ra kur-re tud-da
&d;nisaba tur3-ra i3 he2-me-en amac-a gara2 he2-me-en
e2 nij2-gur11-ra kicib-jal2 kicib-la2 he2-me-en
e2-gal-la ajrig zid he2-me-en
guru7-du6 guru7-mac-a guru7 gu2 gur he2-me-en
nun-e &d;nisaba-ra mi2 dug4-ga
a-a &d;en-ki za3-mi2-zu dug3-ga-am3
nin mul-an gun3-a
dub za-gin3 cu du8
&d;nisaba gal immalx(tur3) urac-ce3 tud-da
gi naja kug-ge ga zid gu7-a
gi cid 7-na ka ba-a
me gal 50 cu du7-a
nin-ju10 a2-nun-jal2 e2-kur-ra
a-ru12-ru12 kalam-ma
im-da ka-ka dug4
en me galam-ma umuc ki jar-ra cag4 su3-ud nij2-nam zu
&d;en-ki jectug2 dajal mas-su mah &d;a-nun-na-ke4-ne
gal-an-zu tu6 jar inim-ma sig10-ga ec-bar-ra igi jal2
sa2 pad3-de3 ud e3-ta ud cu2-uc-ce3 jalga cum2-mu
&d;en-ki en dug4-ga zid-zid-da me-tec2-e ga-a-i-i
a-a-zu an lugal en numun i-i uj3 ki jar-jar-ra
me an ki saj kece2-bi-ce3 ma-ra-an-sig10 nun-bi-ce3 mu-un-il2-en
&id2;idigna &id2;buranuna ka kug-bi du8-u3 nij2 giri17-zal si-si
dungu sir2-re a he2-jal2-la cum2-mu a-gar3-ra cej3-cej3
&d;ezina2 ab-sin2-na saj il2-il2-i u2-cim edin-na tar  x
pu2-&jic;kiri6 lal3 jectin ki tag-ga tir-gin7 sud-sud-e
an lugal dijir-re-e-ne-ke4 a2-bi mu-e-da-a-aj2
&d;en-lil2-le mu mah saj-kug-jal2 ni2 gal gur3-ru-ni
cu ma-ra-an-ba en nij2-nam u3-tud &d;en-lil2 ban3-da-me-en
an ki-a dili-ni dijir-ra-am3 dub-us2-a-ni za-e-me-en
e-ne-gin7 nam sig igi-nim-ma tar-tar-re cu-zu-ce3 ca-mu-u8-jar
ec-bar zid ka-ta e3-a-zu uru2ru dib-ba-am3
&d;sa2-bar-a kur-zag til-la-ac uj3 dajal dur2-ru-na-ba
gu7 naj-bi-ce3 im-da-kuc2-u3-de3-en a-a zid-bi za-e
en dijir-bi-gin7 nam-mah-zu me-tec2 im-mi-i-i-ne
sa-gid2-da-am3
&d;nu-dim2-mud &d;ur-&d;nin-urta-ra inim kug dug4-ga mah-zu
nir he2-jal2 gaba gi4 na-an-tuku-tuku
jic-gi4-jal2-bi-im
en mah an ki-a zag bi2-dib mu-zu pa bi2-e3
&d;en-ki me a-na jal2-la mu-u8-ur4-ur4 abzu-ce3 mu-u8-jar
ki-tuc kug cag4-ge bi2-pad3-da-zu abzu ec3 mah-a x x
me-bi me-a dirig jic-hur-bi a-re-ec gub-ba-me-en
jissu-bi ud e3-ta ud cu-uc kur-kur-ra ci-im-dul
ni2 me-lem4 muru9 dugud-da-gin7 an kug-ge ib2-us2
e2-kur ki-tuc kug an &d;en-lil2-la2 su zig3 im-du8-du8
cag4-ba jidru cum2-mu me hal-hal-la dijir gal-gal-e-ne-ce3
x numun car2-ra im-dim2-e nam-lu2-ulu3 u3-tud til3-le i3-jal2
a-a &d;en-ki barag nam-tar-ra-za dur2 jar-ra-zu-ne
sa-jar-ra-am3
lugal &d;en-lil2-le nir cum2-ma &d;ur-&d;nin-urta-ke4
e2 jectug2-ga nam-gal-an-zu dirig-ce3 nijin jal2-la-za
jal2 u3-bi2-in-taka4 saj gig2-ga mas-su gal-bi he2-em
su zig3 me-te nam-dijir-ra ur-mah nam-lugal-la
nij2 cu dug4-ga ud saj-ja2-na til3-la-ce3 pa e3-ni-ib
gu2-un dugud a-ab-ba sig igi-nim-ma saj-e-ec u3-mu-e-ni-rig7
&d;ur-&d;nin-urta-ke4 he2-ni-ib-ku4-ku4 e2-kur za-gin3-ce3
&d;en-lil2-le igi hul2-hul2-la-ni e-ne-ra u3-mu-un-ci-in-bar
bal-a-na ud dug3 mu giri17-zal nam-til3-la ha-ma-ab-tah-e
a-a &d;en-ki nam-gal ni2 ri-a ka-ge dib-ba-zu-uc
&d;a-nun-na dijir cec-zu-ne he2-me-da-hul2-hul2-le-ec
dumu an-na mah nir-jal2-bi tuku za3-mi2-zu dug3-ga-am3
tigi &d;en-ki-ka3-kam
&d;en-lil2 ud e3 ce3 x dug4-ga-ni nu-kur2-ra
u18-ru gal &d;a-nun-ke4-ne
&d;cul-gi ucum ni2 guru3
lugal cu dug4-ga-ni-ir igi x x  bar
ne gal-gal x  cum2
za-pa-ja2-ni an ki x-bi-a ja2-ar-ja2-ra
e2-kur gal:muc idim-ma me x
dur-an-ki giri17-zal-a me ul ba-bad nam-he2-jal2
ceg12 nun ki jar-ra-ba &jic;isimu2&sar;-bi ud sud-sud-u5
&d;cul-gi bal nam-he2 ba-tud-da cag4-ta gal mu-tar
uj3 gu3 tec2-a sig10-i3
su3-ud-bi lugal car2-ra-ba-ke4
dub3-tuku ud mar-uru5 zag-ce-ni nu-til-e
kac4 a2-dam-a2-dam-ta e3-a
hu-luh-e kac4-kac4-e huc-za-am3
uj3-ta igi saj5-ja2 u3-su-bi saj x
a2 an-ba9-ra2-a bar-ra-ni-ce3
&d;cul-gi nij2 kac4 hu an-ur2-ta ja2-ja2-ja2-dam
nam a-nun-jal2-la-ne2-ec a2-na x ni cu.kad4-cu.kad4-e
nu-kuc2-u5 kaskal-e ne x di-di
saj gig2-ga-a lugal na-me saj nu-sig10 di gal-ce3 na-an-jar
ud giri17-zal-a-ac e3-a dungu cejx(im.a)-ka jar-ra
nibru&ki; ki-ur3-ta na-kac4
ec3 urim2&ki; e2-temen-ni2-guru3-ce3
&d;nanna unu2 kij2-nim bur nun sug2-ga-ni sa2 ul nam-mi-in-dug4
ud ne-x-a nam-he nam im-mi-in-tar
&tum9;gan2.ah.me.u &tum9;dal-ha-mu cu ba-ra-am3
&d;utu-e sig-ge-ec2 nam-ci-x
a-ne e2-kur za-gin3-ce3 na-gur
ud til3-la-ce3 ur-saj-e-ne-e
&d;cul-gi-ra nam-mah gal-gal-la-ni a-re-ec2 pad3-de3-de3
x alan ud su3-ra2 mu da-ri2-ka-na
mul-an-ne2-ec2 bi2-in-gun3
a-a &d;en-lil2 mah-di nu-kur2-ra
igi dug3 nij2 giri17-zal si-a-ni-ce3 nam-nun-na mi-ni-in-gub
uj3-e udu-gin7 u2 ka-ba mu-ni-ib-ni-gu7
ud re-a &d;ezina2 ce gu nu-zu
an-ne2 an-cag4-ta im-da-an-ed3-de3
&d;en-lil2-le a2 tarah-gin7 hur-saj galam x-da ed3-de3 igi mi-ni-ib-il2-il2-i
igi-ni sig-ce3 mu-un-il2 a-ab-ba sug4-ga-am3
igi-nim-ce3 mu-un-il2 kur cim &jic;erin-na-kam
&d;en-lil2-le ce in-dub kur-re ba-an-cum2
he2-jal2 kalam-ma-ke4 in-x kur in-nu-ha x im-ma-an-cum2
hur-saj jal2 da13-da13 igi ba-ni-in-tab-tab
&jic;saj-kul-bi an ki x
&jic;suhubx(cu.ec.di)-bi  x
an  ma x jar  im-mi-in-
ud-ba &d;nin-a-zu x ka
cec-a-ni &d;nin-ma-da-ra gu3 mu-na-de2-e
kur-ce3 ga-e-re7-en-de3-en
kur ce gu mu2-mu2 x
id2 hal-hal a ki-ta du.du x am ma x x x
ce kur-ba ga-am3-ta-ab-ed3-en-de3-en
in-nu-ha ki-en-gi x x x
ki-en-gi ce nu-zu ce gi-bi2-
&d;nin-ma-da cudu3 an-na-ke4 mu-na-ni-ib-gi4-gi4
nij2 a-a-me nu-mu-un-dug4-ga
nij2 &d;en-lil2-le nu-mu-un-dug4-ga
a-na-gin7-nam kur-ce3 i3-sub2-be2-en-de3-en
ce kur-ba a-na-gin7-nam im-ta-ab-ed3-de3-en-de3-en
in-nu-ha ki-en-gi a-na-gin7-nam im-ma-ni-ib-kur9-en-de3-en
ki-en-gi ce nu-zu a-na-gin7-nam im-bi2-ib-zu-zu-un-de3-en
jen-na &d;utu an-na ga-ba-ni-re7-en-de3-en
lu2 ba-nu2-a lu2 ba-nu2-a u3-sa2 ku-ku-nam
ur-saj dumu &d;nin-gal lu2 ba-nu2-a u3-sa2 ku-ku-nam
&d;utu &jic;ig 70-am3 cu mu-na-an-zig3
&d;utu &jic;bancur ac ki
lugal
cu
lu2 x
igi eridug&ki; ma x x
lugal-e sar igi silaj-je26 x (x)
nu-me-x nu-gu7-e-ce
lugal-e x  x arad-da-ni
lugal-e mu-un-zu
ajrig-e nu-mu-un-zu
lugal-e da ha-ra-nu2 u3 nin-e muc3-me-zu he2-eb-ra
lugal e2-e-ke4 dim2-zu
dim2-e &jic;rab3-am3
lugal e2-e u3 nin e2-e-ke4 &jic;za-na mi-ni-ib-tag-ge-ne
esaj2-e cu bi2-ib-de5-de5
nij2 e3 2(man)-na-ne-ne-ka
je26-e in-ga-me-en-na-e-ce
lu2 u2-gu de2-a u2-gu de2-a lu2 kij2-kij2-da-ac u2-gu i-ni-in-de2  u2-gu  nu-un-de2  u2-gu  mu-na-an-de2
ab cag4 jic-ur3-bi de2-a-ka
lu2 usu-bi e2-a-na-ka
lu2 nij2 hab2-e igi-ni al-tur-tur
x-bi ab-gu-ul
lu2 tug2-ga-ni u2-gu an-de2
ga-x-x-da-kar a -e-ce
mu
na ri-nam-ma-ab
mu ga-ba-ni-ib-di-e-ce
-a
x
-ta inim-ba ka tam-ma bur3-re sir5-re nu-gur
sag9-ga-ju10 lu2 hul dim2-ma-ju10
x kin-kin-ne ma2 iri&ki; sa2 ib2-dug4
x kin-kin-ne  mu-un-ci-gi4  &na4;za-gin3-na mu-un-pad3
zu2 kece2 ak-a-ce3
lu2-dim3-ma-ni
an-na-ab-be2-en
x-am3
-ib-di-e-ce
nu-tuku-a
x x x
x
lugal-ju10 hul2-la-zu an-gu-lu-x
u3 er2 pad3-da-zu an-gu-lu-x
lugal-be2-ne bi2-in-kur2-ru-uc
tug2-ku-ru-um am3-mur10-re-ec
lu2 tug2 bir7-bir7-ra na-ab-be2-a
kal-kal-la al-kal-la-ge-e-ce
lu2 an il2-la ce10 nu-ub-dur2-re
lu2 gi duru5 ak-gin7 lu2-lu2-u3-ra
nij2-gen6-na inim nu-mu-un-da-ab-bal-e
lu2 &gi;pe-el x-e
lu2 pu2-a a-ab-sig10-ge
lu2 gud x zuh-a
buru14-e si mu-un-x-e-ce
lu2 dug3 dab5-ba &d;nin-tur5-re
inim-ma nu-mu-na-an-sig10-e-ce
lu2 ha-la x  x-ba-ni-ta
ba x  x ne
kug-zu da- x a na
x  lu2-inim ka
inim sig gu7-gu7 ka  mu-ni-ib-be2
lu2 na-me cul dug4 x
jectug2-ga-ni u3-bi2-
lugal cul-ce3 an-na-ab-
ja2-nu cul-zu u2
nam-erim2 ga-bi2-
lu2 ce lum-lum er2 al-ce8-ce8
lu2 a de2-a ka-bi nu-ba-e
lu2 &kuc;a2-ja2-la2-ni nu-kece2-da gu5-li-ni-da cag4 bi2-in-dab5
lu2 si sa2-ra &na4;kinkin(har) id2-da mu-na-ab-dirig-dirig
lu2 nij2-tuku u2 -bi he2-gu7-e
ukur3 zid2-kukkuc-bi he2-gu7-e
lu2 mun til-la  al-us2-sa a
lu2 cag4 x
lu2
ud
itid  x a-na-am3
lu2 en-nu-uj3 x  a-cag4
jic gub-ba-ce3 ad
ceg9-bar &jic;asal2 (x)
x x x
ti
-bi ur2 bi2-x-gen6
x-gin7-nam mu-ak-en-x-en-e-ce
x x ne an-gu-lu-uc
x lu2-a la-ba-jal2-le-ec
x x-gu7-e
x a mu-ni-dul-am3
x x (x) ne3 nu-tuku-a
x ti-a cu bar-ra lu2 sig10-ge5 ak ba-da-ab-x
x dam-ni-ce3 kece2-kece2-da
jic3-a-ni sila3 gi ab-kij2-kij2-e
zi-na ni-da-ba si ga x
e2-kur-ce3 nam-ku4-u2
e2-kur-re e2 &d;en-lil2-ta
sa-am-su-i-lu-na lugal kalag-ga ni x x uj3 ca-ra an-du-ul
u2 ma ag du x &d;en-lil2 me ad (x)
x x x
x x x
x x x
x mi ir x
kur2-kur2 an ru gu x
jar-zu kac ja2-ja2 x
sa-am-su-i-lu-na mu-u2-a sa3 nir-jal2 kalam-an-ni
sa-am-su-i-lu-na za3-am-zu dug3-ga
e2 ud huc an ki uj3 erim2-ce3 du7-du7
e2 kur e2-ec2 dijir-re-e-ne &jic;rab3 mah an ki-a
cag4 u2-sa11-an ud-mud dajal tag-ga ni2 su-a ru-ru-gu2
ab sumur zig3-ga kur-ku il2-la a-ra2-bi lu2 nu-zu
e2 &jic;es2-ad erim2-du-ce3 nu2-a hul-jal2-la su dub2-bu
e2 sa-par4 igi-te-en-bi galam kad5 uj3 nam-re-ec ur4-ur4-u3
e2 zid-du erim2-du igi jal2 hul cu-bi nu-e3
e2 id2-lu2-ru-gu2 si sa2 nu-ug7-e erim2-e bar ak
e2 mu mah irigal kur &d;utu e3-a cag4-bi lu2 nu-zu
e2 gu-la en-nu-uj3 e2 cer7-da lu2 nam-tag-ga kij2-kij2
e2 zid-du erim2-du bar im-ak-de3 an-ne2 mu-bi mu-mah
e2 uc ki jar-ra-bi ni2 gal im-da-ri
kan4-bi u2-sa11-an sig7-ga su zig3 il2-la-am3
kun4-bi ucumgal ka du8-a lu2-ce3 nu2-a
zag-du8-bi jiri2 mah a2 2-bi lu2-erim2 sur-sur-ru-de3
a-sal-bar-bi jiri2 sahar-ta im2-ma ka ca-an-ca5-ca5-dam
dub-la2 zag e3-bi pirij su-ba saj nu-ja2-ja2-dam
nir-gam-ma-bi &d;tir-an-na-gin7 ni2 huc im-da-an-ri
&jic;nu-kuc2-u3-bi hu-ri2-in&mucen; umbin-bi nij2 cu ti-a
&jic;ig-bi hur-saj gal lu2-erim2-ra jal2 nu-un-ta-da13-da13
lu2 zid cu-ba la-ba-ni-in-ku4-ku4 jal2 mu-un-ta-da13-da13
&jic;saj-kul-bi pirij huc nam-cul-ba gu2-da la2-a
&jic;suhub4-bi muc-saj-kal eme ed2-de3 e-ne dag si-il-si-le-de3
&jic;si-jar-bi muc-cag4-tur3 ki sumur-ra ni2-bi ur3-ur3-ru-dam
e2-e an ki-a igi mi-ni-in-jal2 sa-par4-ra al-la2
a2-bi erim2-du la-ba-ra-e3 erim2 al-ur3-ur3-re
nin-bi dijir er9 an ki-a me-lem4-ma-ni dul-la
&d;nun-gal barag gal mah-bi-a zag-ge mu-un-di-ni-ib-sig9
e2-a muc3-bi dur2 im-mi-in-jar kalam im-ta-gen6-ne2
lugal-ra cag4 unken-na-ka igi mu-na-ni-jal2
erim2-jal2-la-ni &jic;rab3 mi-ni-gen6-ne2 en-nu-uj3-ja2-ni nu-til-e
e2 gal jic-bur2 erim2-ce3 nu2-a kalam-e na de5 cum2-mu
i-zi hu-luh-ha a-ji6 gaba zig3-ga pec10 sumur nu-til-le gal ed2-de3-da
saj um-de6 lu2-ulu3 me-lem4-ba saj nu-mu-un-de3-ja2-ja2
ki di ku5-ru-bi-ce3 dijir an ki-a im-ci-gam-e-de3-ec
&d;nin-e2-gal-la-ke4 barag za-gin3-ba dur2 an-ce3 bi2-ib-jar
di kud ka-ac bar-re-de3 igi mi-ni-in-jal2 lul zid-bi mu-zu
sa-par4-ra-ni igi-te-en he2-a kalam-ma mu-un-na-an-la2
hul-du jiri3-ni nu-mu-un-dab5-be2 a2-ni la-ba-ra-e3
kan4 e2 gal-la ud huc saj zig3-ga lu2-ra su3-su3-da
cul dijir-ra-na li-bi2-in-dug4-ga sa2 um-ma-ni-dug4
&d;nun-gal nin e2 kur-ra-ra cu mah-a-ni im-si
lu2-ulu3-bi am cu si-il-la-gin7 cu gig-ge4 im-dab5
jiri3 mu-un-dab5 e2 a-nir-ra-ce3
tug2 igi-na mu-un-si cag4-sug4-ga mu-un-jen
kaskal jiri3-na im-ha-al-ha-al-e sila dajal-la im-dab5
lu2 zu-a-ni gu3 nu-mu-un-da-ab-be2 bar-ta im-da-gub
&jic;ig-bi jal2-lu mah nu-um-zu mu7-mu7 nij2-gig-bi
du6-du6-da jal2 mu-un-da13-da13 jic-hur-bi i3-kur2
lu2-be2-e-ne buru5&mucen; &d;nin-ninna2&mucen;-ta cu-ta cub-ba-gin7
jal2 da13-da13-bi-ce3 &d;utu e3-a-gin7 igi-bi im-ci-jal2
cec cec-ra ud ha-lam mu-un-da-aj2-e jalga-bi i3-kur2-kur2
cul-e cul-zu-ne nu-mu-un-zu-zu lu2-kur2 jen-na-me-ec
lu2 lu2 zu-ne jickim nu-mu-un-ni10-ni10 ulutim2-bi i3-kur2
e2-a cag4-bi er2 a-nir-ra i-si-ic-bi im-gur3-ru
ceg12-bi lu2 hul-jal2 ba-an-ma5-ma5 lu2 zid mu-un-u3-tud
cag4 ib2-ba-bi er2 a-nir-ra ud mi-ni-ib-zal-zal-e
ud um-jen e2 kur ezen-gin7 ni2-bi-a ba-an-du3
ki en3 tar-re &d;id2-lu2-ru-gu2-da dijir ba-sug2-ge-ec
zid-du erim2-du bar im-ak-de3 si sa2 mu-un-u3-tud
erim2-jal2-la-ni cu im-ri-ri-e a2-ni la-ba-ra-e3
ud-bi-a nin-e ni2-te-a-ni mi2 zid iri in-ga-am3-me
dijir jiri3 kug &d;nun-gal-la-ke4 ni2 silim-ec2 al-e
nin-me-en an-ne2 nam mu-un-tar je26-e dumu an-na-me-en
&d;en-lil2-le nam gal ma-an-tah e2-gi4-a-ni-me-en
dijir-re-e-ne me an ki-a cu-ju10-ce3 mu-un-jar-re-ec
ama ugu-ju10 kug &d;erec-ki-gal-la-ke4 me-ni ma-ra-an-ba
irigal kur &d;utu e3-a barag mah-ju10 mi-ni-ri
e2-gal ki-tuc kug nam-lugal-la-ka je26-e dijir-bi-me-en
&d;inana-ra gal mu-un-da-ab-be2 cag4 giri17-zal jal2-la-ni-me-en
&d;nin-tur5-e ki nam-dumu-zid-ka mu-da-an-gub-be2
gi-dur kud-da nam tar-re-da inim sag9-ge-bi mu-zu
nin ajrig zid &d;en-lil2-la2-me-en nij2-gur11 ma-jar-jar
erim3 nij2 nu-silig-ge ja2-a-kam bad ma-da-tab
arhuc cag4-ne-ca4 ja2-a-kam lu2 la-ba-ra-an-ul4-le-de3-en
saj gig2-ga igi-ja2 mu-un-jal2 en-nu-uj3 im-ma-ak-e
im nam-til3-la cu-ja2 mu-un-jal2 lu2 zid bi2-in-gub-be2-en
erim2-du a2-ja2 la-ba-ra-e3 nij2 ak-bi mu-zu
kur-kur-re ama dijir-bi-gin7 igi-bi im-ci-jal2
nam-tag dugud cu-ta im-sig-ge-en ama arhuc-a-me-en
cag4 mir-mir-ra im-sed4-sed4-de3 a sed4 im-su3-ud
cag4 hul mu-sed4 ka garac2-ta lu2 ba-ra-an-zi-zi-i
e2-ju10 cag4-ne-ca4 mu-un-du3 nin lu2 til3-til3-me-en
jissu-bi &jic;ha-cu-ur2-ra-gin7 ki sikil-la bi2-in-mu2
nitalam-ju10 &d;bi-ir-tum lu2 ne3 gal zag-ge mu-un-di-ni-ib-sig9
barag gal mah-bi-a dur2 im-mi-in-jar a2 gal mu-da-aj2-e
&d;udug e2-ja2 &d;lamma igi sag9-me-ec lu2 ba-an-ul4-ul4-e-ne
nu-banda3 mah-ju10 &d;ig-alim-ma &jic;rab3 cu-ja2-kam
e2-ju10 saj en3 tar-ce3 mu-un-il2 lu2 la-ba-an-ul4-le-ne
ra-gaba-ju10 nij2-nam nu-ha-lam e2-gal me-te-bi
iri &d;en-lil2-le mu sa4-a lul zid-bi mu-zu
&d;nin-har-ra-an-na inim-bi ba-da-de6 igi-ju10-ce3 bi2-ib-dab5-be2
kindagal-ju10 e2 ni2 gur3-ru ki-nu2-a ma-an-ja2-ja2
&d;ne-zi-il-la2 nij2 kal cag4 hul2-la si ba-ab-sa2-e
e2-gal lugal-la-ke4 saj um-de6 lu2 cer7-da ba-cum2-mu
gal5-la2 gal-ju10 &d;nin-dimgul-e a2-ni mu-un-sud-e
ka cer7-da-ka lu2 bi2-in-cum2-mu-e saj jic la-ba-ab-ra-ra
lu2-u18-lu-bi ka garac2-ta im-ra-an-zi-zi
e2 nam-til3-la-ja2 ba-ni-in-ku4-ku4 en-nu-uj3 im-ma-ak-e
sahar e2-ja2 tug2 dan4-dan4-na lu2 la-ba-an-si-si
e2-ju10 kurun2-ta dab5-ba-gin7 lu2-ra an-ed3-de3
muc-jiri2 e2 ku10-ku10-ga-ka me la2-la2
e2-ju10 lu2 si sa2 mu-un-u3-tud lu2-lul mu-un-te-en-ten
ceg12-bi arhuc er2 mi-ni-in-jal2 cag4-ne-ca4-a mu-un-du3
lu2-ulu3-ba cag4 mu-un-na-ab-huj-e bar mu-un-na-ab-sed4-de3
cag4 dijir-ra-na u3-mu-un-na-an-huj
kug sag9-ga-gin7 cu u3-mu-ni-in-su-ub sahar u3-mu-un-ta-zalag
kug saj bar kug-ge ka cu-a gub-ba-gin7 sahar u3-mu-un-ta-luh-luh
cu sag9-ga dijir-ra-na-ce3 im-ci-in-gi4-gi4
dijir lu2-ba-ke4 su3-u4-ra2-ce3 me-tec2 hu-mu-i-i
lu2-ulu3-bi ka tar-ju10 he2-si-il-le nam-mah-ju10 he2-em-me
ar2-ju10 kalam-ma ak-ak-da-bi nij2-me-jar sug4-ga-am3
i3 li2 tur3 kug-ta mi2 he2-em-me nij2 saj-bi ha-ma-an-tum3
udu-i3 amac kug-ta mi2 he2-em-me nij2 saj-bi ha-ma-an-tum3
lu2-ba &d;lamma sag9-ga-ni-me-en ja2-la nu-mu-un-ta-dag-ge
e2-gal-la igictu-ni je26-me-en en-nu-uj3 im-ma-ak-en
nin-e nam-mah-a-ni pa e3 ak-a
e2 kur e2-ec2 ki-tuc ki aj2-ja2-ni ni2 me-lem4 cum2-ma
dijir er9 &jic;rab3 &d;a-nun-na-ke4-ne nam-ma-ni lu2 nu-zu
saj-kal me-a-na cu nu-tu-tu
&d;nun-gal-la za3-mi2
an-gin7 su3-ra2-e ki-gin7
u3-mu-un &d;nanna an-gin7 su3-ra2-e ki-gin7
u3-mu-un &d;ac-im2-babbar an-gin7 su3-ra2-e ki-gin7
mu-nu10-de3 ki ab2 lu-a-na
&d;suen-e tur3-ta mu-lu mu-un-gi4
x  amar lu-a-na
&d;suen-e tur3-ta mu-lu mu-un-gi4
&d;suen x  x mi zi2 x x x
&d;nanna  x x x x x
aj2
&d;suen x  x
lu2 nitalam
lu2 x &d;nin-gal-e
i3 mu-da-jal2
i3-te-er-da
ga-ar3 im ga-gin7
ama &d;nin-gal
lu2 di mu-ud-na-ju10
lu2 di &d;suen-ju10
lu2 a tu5-a-ju10
x x x x x-ju10
u3-mu-un-e dug4-ga zid-da
u3-mu-un-e e2-kic&ki;-nu-jal2
id2-da a-ectub si-a-na
a-cag4-ga ce gu-nu jal2-la x
ambar-ra hi.suhur suhur&ku6;
mu-gi-e gi sumun gi henbur
tir-tir-e ceg9 ceg9-bar
an-edin-na μmac-gurum
pu2-kiri6 lal3 jectin
mu-sar-re hi-iz&sar; za3-hi-li&sar;
e2-gal-e zi su3-ud-jal2
je26-e mu-un-til3-le
ki x-za-am3 je26-e mu-un-til3-le
ce-eb urim2&ki;-ma-za
x x x &d;nanna-za
dub-la2-mah ki di ku5-re-za
arahx(uc.gid2.da) jectin lal3-za
kar-zid-da kar ma2-gur8-ra-za
e2 an-na-za e2 ki aj2-za je26-e mu-un-til3-le
&d;nanna igi-nim-ta kur cim &jic;erin-na-za je26-e mu-un-til3-le
u3-mu-un &d;nanna uru2-za-a mu-un-til3-le
ab2 i3-lu amar i3-lu mu-un-til3-le
&d;nanna urim2&ki;-ma-za mu-un-til3-le
u3-mu-un mu-nu2 ba-ci-in-ga-an-x x
u3-mu-un lil2 zid an-edin ra u3
u3-mu-un lugal dumu an-na mec3 ki gal x
ki-ru-gu2 3-kam-ma
cir3-nam-cub &d;suen-na-kam
lugal me an ki-bi-da-ke4 ab-ur4-ra dumu saj-kal &d;en-ki-ke4
&d;marduk en er9-ra ur-saj cag4 1(ac)-ca4 palil &d;nun-gal-e-ne
a2-jal2 &d;a-nun-na-ke4-ne dijir gal-gal-e-ne gen6 ec-bar ab-cum2-cum2-mu-a
nun gal cag4-bal-bal an kug-ga-ke4 en nam tar-tar dab-ba nij2-nam-ma
gal-an-zu cag4-zu mah nam-dijir-bi pa e3-a saj en3 tar igi im-bar-ra-ke4
pa-bil2-ga-zu an lugal dijir-re-e-ne-ke4 nam-en-zu an ki um-ma-na-bi ib2-ta-an-jal2
a2 aj2-ja2 gal mah an ki-bi-da-ke4 saj kece2-da-bi ma-ra-an-cum2 cibir kur-kur-ra gamx(gurun)-ma cu he2-em-mi-la2-am3
dijir gal-gal-e-ne ib2-dirig-ga jidru lugal jarza dijir-re-e-ne si sa2-sa2-ec-a mu-ra-an-tah
&d;en-lil2-le nam-lugal kic an ki-bi-da-ke4 nam-ce3 mu-ni-in-tar zag ca4 la-ba-an-tuku
&d;a-nun-na-ke4-ne mi-ri-ib2-gu-ul nam-mu-ru6-na ak-de3 mu-ra-an-cum2
ki-ru-gu2 1-a-kam-ma
&d;marduk nun a-bi-e2-cu-uh dumu ki aj2 cag4-zu-ke4 nam-en-bi &d;utu-gin7 an ub-ta pa e3 ha-ba-ak-ec zag ca4 nu-un-tuku-tuku
jic-gi-jal2-bi-im
ur-saj nam-kalag-ga du8 mah sug4-ga nam-en-bi an ki-bi-da ci-ib2-gu-lu &d;marduk nam-kalag-ga du8 mah sug4-ga nam-en-bi an ki-bi-da ci-ib2-gu-lu
en-e nij2-du7-e pa na-an-ga-mi-in-e3
en nam tar-ra-na cu nu-bal-e-de3
&d;en-lil2 numun kalam-ma ki-ta ec3-ta ed2-de3 ed3-de3
an ki-ta ba9-re6-de3 saj na-an-ga-ma-an-cum2
ki an-ta ba9-re6-de3 saj na-an-ga-ma-an-cum2
uzu-e3-a uzu-mu2-a saj mu2-mu2-de3
dur-an-ki-ka bulug nam-mi-in-la2 nam-il2-e nam-il2-la
&jic;al-e mu-un-jar ud al-e3
ec2-gar3 mu-un-du3 nam al-tar-re
&jic;al-e &jic;dusu-e a2 si ba-ab-sa2-e
&d;en-lil2-le &jic;al-a-ni za3-mi2 ba-an-dug4
&jic;al-a-ni kug-sig17-ga saj-bi &na4;za-gin3-na
&jic;al sa la2-a-ni kug-me kug-sig17-ga
&jic;al-a-ni a2 bulug-ba apin &na4;za-gin3-na-kam
zu2-bi gud-si-ac bad3 gal ed2-de3-dam saj gal u3-tud-da
en-e &jic;al mu-un-cid nam mi-ni-ib-tar-re
ki-in-du men kug saj-ja2 mu-ni-in-jal2
uzu-e3-a uzu-mu2-a &jic;al am3-mi-ni-in-du3
uzu-mu2-a saj nu-ja2-ja2-de3
saj nam-lu2-ulu3 u3-cub-ba mi-ni-in-jar
&d;en-lil2-ce3 kalam-ma-ni ki mu-un-ci-in-dar-re
saj gig2-ga-ni-ce3 igi zid mu-ci-in-bar
&d;a-nun-na mu-un-na-sug2-sug2-ge-ec
cu-bi giri17-ba mu-un-ne-jal2
&d;en-lil2 a-ra-zu-a mu-ni-in-huj-e-ne
uj3 saj gig2-ga al mu-un-da-be2-ne
nin en u3-tud-de3 lugal u3-tud-de3
&d;nin-men-na-ke4 tud-tud al-ja2-ja2
mas-su an ki-a en &d;nu-nam-nir-ra
saj zid saj kal-la mu-ni-ib-sa4-sa4
saj-bi gu dili-a mu-un-ed2-de3-a mu-un-ne-ed3-de3-a mu-un-ni-ib-du8
dijir-re-e-ne-ra cukur2-ce3 mu-un-dab5-be2
&d;en-ki-ke4 &jic;al-a-ni za3-mi2 ba-an-dug4
ki-sikil &d;nisaba ec-bar-ra ba-an-gub
&jic;al mul &jic;al kug-ba cu mu-un-ne-jal2
e2-kur e2 &d;en-lil2-la2 &jic;al-e jar-ra-am3
ud-de3 al-du3-e ji6 al-mu2-mu2
nibru&ki; ki jar-ra ama5 tum-ma-al&ki;-a
tum-ma-al &gi;pisaj ninda gacam in-du3 ama &d;nin-lil2-la2-kam
e2-mi tum-ma-al&ki;-a nij2 sa2 dug4-ga-ta
ur-saj &d;nin-urta &d;en-lil2-ra mu-na-da-an-ku4-ku4
mac2 gig2 nesaj en-na-ta
kug &d;nin-i3-si-in-na &d;en-lil2-ra mu-na-da-an-ku4-ku4
abzu igi pirij3-ja2 me al nu-di-da
al-tar lu2 zid-de3 en &d;nu-dim2-mud-e
abzu al-du3-e eridug&ki; al-tar-ra
ama dijir-re-e-ne &d;nin-hur-saj-ja2-ke4
ud al-tar en-na kec3&ki;-a mu-da-an-til3
&d;cul-pa-e3-a na-nam &jic;al-tar mu-da-an-gub
ec3 e2-an-na &jic;al-e kug-ga-am3
nin e2-an-na im-ma-al munus zid-da
&jic;al du6-du6-dam &jic;al &u2;ki.kal-dam
ki zabalam&ki;-a &jic;al lu2 &d;inana-kam
&jic;al nam mi-ni-ib-tar-re sun4 zu2 za-gin3 ed2-de3
&jic;al-tar-ra-ni-a &d;utu mu-da-an-gub
&jic;al-tar ka tar-ra cul &d;utu-kam
nin jectug2 dajal-la &d;nisaba-ke4
cudum e2-an-na-ka &jic;al-tar ba-an-dug4
e2-ha-mun na-nam &jic;al-tar mu-da-an-gub
lugal &jic;al cid-da us2-a ud zal-la
ur-saj &d;nin-urta ki-bal-a &jic;al-tar ba-an-gub
iri en-ce3 nu-ce-ga cu-ce3 al-ja2-ja2
an-ce3 ud-dam ceg11 al-gi4-gi4
ki-ce3 ucumgal-am3 al-ja2-ja2
&d;cara2 &d;en-lil2-la2 dub3-ba nam-mi-in-tuc nam-mi-in-jar
nij2 al-dug4-ga-ni mu-na-da-ab-cum2-mu
cita2 &jic;tukul ti mar-uru5 &jic;al al am3-ma-an-dug4
&d;dumu-zid al-lum-lum-ma igi-nim-ma-ka
&d;gibil6 &jic;al-a-ni saj an-ce3 mi-ni-il2
&jic;al-e kug-ga-am3 izi nam-mi-in-la2
&d;a-nun-na al-hul2-hul2-le-de3-ec
e2 &d;jectin-an-na-ka &jic;al-jar-surx(uz3×balaj)-ra-am3
ama &d;jectin-an-na-ka &jic;al-jar-surx(uz3×balaj) gu3 dug3-ga-ka
en-e &jic;al-a-ni gud-gin7 mur im-ca4
irigal-am3 &jic;al saj ki-a tum2-ma
adx(bad.lu2) &jic;al-e ki-ta tum2-ma-am3
cul idim an-na cec-ban3-da &d;nergal-ka-kam
ur-saj &d;gilgamec2 &jic;al-e sa-par4-am3
dumu &d;nin-sumun2-ka gacam &jic;jisal-e dub-saj-ja2
&jic;al-e id2-da kindagal-am3
dag ki agrun-na-ka &jic;al-e sukkal-am3
hul-jal2 ud nu2-a dumu &jic;al-me-ec
u4-sa2 dug4-ga-ta an-ta u3-tud-de3-ec
an-ce3 al-ti-ri2-gu7 mucen dijir-ra-am3
ki-ce3 &jic;al-am3 jic-gi-a ur-ra tir-ra ucumgal-am3
ki me3-ka dur10-al-lub-am3
ki bad3-ka &jic;al-lu5-hab2-am3
ki &jic;bancur-ra &jic;ma-al-tum-ma
ki &jic;gigir-ka &jic;ma-a-a-al-tum-ma
e2 ance-ka &jic;ar-gibil2-am3
&jic;al-am3 mu-bi dug3-ga hur-saj-ja2 mu-un-jal2
jic hur-saj-ja2 &jic;al-la-nu-um-ma
cim hur-saj-ja2 &jic;ar-ga-nu-um-ma
na4 hur-saj-ja2 &na4;algamec-am3
&jic;al lum-lum-ma &jic;al lam-lam-ma
&jic;al ce dug3-ga &jic;al sa-par4-am3 cabra-
&jic;al u3-cub-ba &jic;al saj jal2-la-am3
&jic;al-am3 a2 nam-juruc-a-kam
&jic;al &jic;dusu nij2 iri du3-du3-dam
e2 zid al-du3-e gana2 zid al-ja2-ja2
gan2-ne2 zid-de3 cu dajal-la-me-en
gan2-ne2 lugal-bi-ir bal-e
gan2-ne2 lugal-bi-ir gu2 nu-jar-ra-e
&jic;al-e lugal-bi-ir gu2 mu-na-ab-ja2-ja2
&u2;numun2 hul &u2;numun2 hul-e saj dub2-dub2-be2
ur2-ba mu-un-bur12-re pa-bi mu-un-ze2-e
&jic;al-e &u2;hirinhu-ri2-in cu-ce3 al-ja2-ja2
&jic;al-e jic nam tar-ra a-a &d;en-lil2-la2
&jic;al-e za3-mi2 dug4-ga
&d;nisaba za3-mi2
x x x x x ma-ra-x
x x-da a-ji6 id2-da kuc7 su-gin7 su-su
lugal-ju10 cid-zu-ta im-mi-ni-du
lugal u3-tud-zu-ta he2-jal2-la saj
&d;nin-jic-zid-da za3-mi2-zu dug3-ga-am3 x x
ki-ru-gu2 1-kam-ma-am3
en &d;nin-jic-zid-da x x
x  x  x
ur-saj x ki aj2 an kug-ga
an en x -da kur cuba4 gal u3-tud-da
en x x x igi gun3-nu hi-li nam-juruc-a
ur-saj gal me3 sahar-ra-ka a2 zid-da lugal-la
en &d;nin-jic-zid-da za3-mi2-zu dug3-ga cir3-re-ec am3-mi-ni-in-ne
ki-ru-gu2 2-kam-ma
ur-saj ki-a kul-lu-de3
&d;nin-jic-zid-da ki aj2 an kug-ga
id2-da a-ectub he2-e-da-jal2 &d;en-ki he2-e-da-hul2
a-cag4-ga ce gu-nu he2-e-da-jal2 x x x he2-e-da-hul2
x x an-ce3 saj il2-la en &d;nin-jic-zid-da
x x he2-e-da-de2 en &d;nin-jic-zid-da
he2-e-da-su3-ud-de3 umbin he2-e-da-gid2-de3
en &d;nin-jic-zid-da za3-mi2-zu dug3-ga-am3 x x
ki-ru-gu2 3-kam-ma-am3
x x a zid mu-ri-in-ri
&d;nin-jic-zid-da-ra &d;en-lil2-le silim-ma mu-na-ab-be2
x x-ga-ke4 mu-un-zu-zu kalam-ma mu-e-ci-u3-tud
x x x sar-gin7 u3-tud-da
x x x x hul2-la-zu mu-un-ci-bar-bar-re
en &d;nin-jic-zid-da za3-mi2-zu dug3-ga cir3-re-ec
am3-mi-ni-in-ne
ki-ru-gu2 4-kam-ma
ur-saj u3-ma sa2-sa2 x nam-nun-na x x
x x x nam  x x x kug an x
x x x x (x) x ja2 e pad3 lugal-ju10 x
x zi  mu-un-ci-
x x x  igi-nim
x x x x
en &d;nin-jic-zid-da za3-mi2-zu dug3-ga cir3-re-ec
am3-mi-ni-in-ne
ki-ru-gu2 5-kam-ma
x x x ra-ra da ma
x (x) e2 an-za-ka nam-til3
&d;nin-jic-zid-da e2 an-za-ka
x x ki gal-ta
x barag x
nin ni2 guru3 mah zu an ki nam-nir-ra cu du7
ama &d;ba-u2 gu2-gal nin-e-ne ur-saj x x
dijir er9 me mah-a cu du7 saj il2 umuc gal lu
su4-un-su4-na munus zid nin gal-an-zu cag4-ta umun2 ak
dumu an-na mas-su2 inim pad3-de3 nij2-nam cu-ni si
nin a-zu gal saj gig2-ga lu2 til3-le lu2 u3-tud
cu-hal-bi cim-mu2 uj3 lu-a x x x x x
cag4-la2 tuku arhuc2 sud kalam-ma nin nij2-gen6-na
&d;en-lil2 lugal kur-kur-ra-ke4
&d;nu-nam-nir en nam tar-re-de3
ec3 nibru&ki; dur-an-ki-a-ka gal-bi bi2-in-dug4
e2-kur za-gin3-na mi-ni-im-mah-en igi ra x
sa-par3 kalag-ga &d;nu-nam-nir-ra-me-en
an-gub-ba e2-kur-ra-ka cukur2 cum2-mu jectin za-a-kam
&d;en-lil2-la2 e2-gi4-a mah-a-ni-me-en a gub-ba-ni-me-en
su4-na cita-ba ki la2-a-zu-uc
&d;nu-nam-nir nun kur-kur-ra-ke4
nam-saj-tun3 mah an ki cu-zu im-mi-in-kur9
mu-un-il2-en nam-nin ec3 numun i za-ra mu-ra-an-cum2
a-a ugu-zu an dijir mah-e tug2 tug2-ba13 tug2 mi-ri-in-mu
ur-saj &d;en-lil2-la2 &d;nin-jir2-su nitalam-ce3 ma-ra-an-cum2
e2-ninnu iri-kug ec3 numun i saj-e-ec mu-ri-rig7
lagac&ki; jir2-su&ki; dim gal kalam-ma-ka
e2-jalga-sud ki-tuc ki aj2-za
tar-sir2-sir2 e2 nam-nin-a-ka barag mah-zu mi-ni-ri
ki-tuc mah-zu-ce3 dijir ki lagac&ki;-a im-ci-gam-e-de3-ec
nin zag dib me-ni cu nu-tej3-ja2
dumu an-na nin gal nij2-nam zu
cul me-dim2 sag9 nun &d;ic-me-&d;da-gan dumu &d;en-lil2-la2-ke4
ki-sikil ama &d;ba-u2 igi zid mu-ci-bar nam dug3 mu-ni-tar ud til3-la e3-a-ce3
sa-gid2-da-am3
ama &d;ba-u2 nun &d;ic-me-&d;da-gan dumu &d;en-lil2-la2-ra nam-til3 ud su3-ra2 cum2-mu-dam
jic-gi4-jal2 sa-gid2-da-bi-im
e2-nam-til3-la e2 &d;en-lil2-la2-ce3
sila4 babbar udu inim-jar sag9-ga gaba-na im-mi-tab
nun &d;ic-me-&d;da-gan za-e im-me-ni-kur9
ki.lugal.gub nam-til3-la-da im-da-e-gub
kur gal &d;en-lil2-ra ka ki mu-ne-jal2
a-a &d;mu-ul-lil2 u3-mu-un gal kur-kur-ra
&d;ic-me-&d;da-gan-na na-aj2 de3-eb2-tar mu-ni de3-eb2-pad3 e-ne-er mu-ne-dug4
&d;en-lil2 lugal kur-kur-ra-ke4 igi nam-til3-la saj-ki zalag-ga-ni mu-un-ci-in-bar
&d;ic-me-&d;da-gan-na nam mu-ni-ib2-tar-re
&jic;gu-za me ur4-ur4 aga zid ud su3-ra2-a jidru uj3 gen6-ne2 us2 1(ac)-a lah4-lah4-e
nun &d;ic-me-&d;da-gan nam-e-ec he2-tar
&id2;idigna &id2;buranuna-e he2-jal2 a-ectub&ku6; hu-mu-ra-ab-tum3 gun2-bi ha-ra-gid2-e kun x
gu2-gu2-bi u2-cim hu-mu-ra-an-mu2 asila ha-ra-ab-la2
pu2-&jic;kiri6-ba lal3-e jectin-e ki hu-mu-ra-ni-ib2-us2
a-gar3 zid-bi ce gu-nu ha-ra-ab-mu2 guru7-bi ha-ra-dub-dub
tur3 ha-ra-du3-du3 amac ha-ra-dajal-dajal
nam-lugal-la mu hu-mu-ni-mah
nam-nun-na saj an-ce3 he2-ni-il2
sig igi-nim kur-zag til-la-bi gu2-un ha-mu-ra-ab-il2
kisal mah nun ud-gin7 dalla he2-ni-in-e3
nidba-zu e2-kur za-gin3-na muc nam-ba-an-tum3-mu
&d;en-lil2-le nam-ce3 mu-ni-in-tar
lugal-la e2-kur-ta a2 mah mu-na-cum2
nir mu-un-jal2 inim &d;en-lil2-la2-ta gaba-cu-jar nu-mu-un-tuku
jiri3 il2-il2-la im-gub-gub-be2
e2-gal mah ki-tuc nam-lugal-la-ka im-ma-da-an-ku4-ku4
barag kug za-gin3-na dur2 bi2-in-jar e2-gal mu-un-
sa-jar-ra-am3
munus zid dumu an-na &d;en-lil2 gu3 ma-ra-de6 barag kug za-gin3 -ab-be2
ki-sikil ama &d;ba-u2 dumu an-na &d;en-lil2 gu3 ma-ra-de6 barag kug za-gin3 -ab-be2
&d;ic-me-&d;da-gan dumu &d;en-lil2-la2-ra nam-til3 ud su3-ra2 saj-e-ec rig7-a-ni-ib
u19-ru12-bi-im
a-da-ab &d;ba-u2-kam
ur-saj cul mah kur idim-ma zag-bi-ce3 til-la
&d;mar-tu cul mah kur idim-ma zag-bi-ce3 til-la
usu pirij huc hur-saj ki sikil-la barag kug-ge si-a
&d;mar-tu usu pirij huc hur-saj ki sikil-la barag kug-ge si-a
ni2 gal gur3-ru an kug-ge tud-da me car2-ra dalla e3
ama ugu-ni &d;nin-hur-saj-ja2-ke4
alan-na-ni me-dim2-ca im-mi-in-dirig na-me saj nu-mu-e-cum2
&d;a-nun-na dijir gal-gal-e-ne
nam-ur-saj-ja2 a2 mu-ni-in-mah-e-ec gu3 zid mu-na-de2-ec
nam-nir-jal2 me3-a gaba-ni-ce3 du da-da-ra-ce3 mi-ni--dug4
&jic;tukul &jic;mitum pan gal ti mar-uru5 cu mah-a-ni
nam-dijir-ra cu gal mi-ni-in-du7-uc zag ca4 nu-mu-
gaba mu-un-zig3 cag4-tum2-cag4-tum2-ma x x x x x
mah gal-la-am3 a2 pirij jal2-la
pirij ban3-da-gin7 ni2 mu-un-da-ri
am a2 gur-ra-gin7
tum9 7-na zag mu-ni-in-kece2 izi mu-
me3 cen-cen aga3-kar2 sig10-sig10-ga nim-gin7
ni2 mah-a-ni hul-jal2 dab5-dab5-be2 u18-lu
iri nam ku5-ra2-a-ni a2-bi ki-bi nu-gi4-gi4
lugal-ra kur nu-ce-ga-ni mu-na-gul-gul-le
sipad zid cag4 kug-ge pad3-da-ni-ir
&d;mar-tu dumu an-na cu mu-na-a-de6
mu-bi mu mah-am3 ka-ge dib-ba lu2 nu-mu-ni-in-
dijir cu sikil cu-luh me zalag-zalag-ga me-ni
nij2-erim2 nij2-a2-zig3 im-mi-in-gul nij2-gen6-na bi2-in-gub
dijir huc-a di si sa2 kud-kud ec-bar-re gal-zu
cag4 kuc2-u3 a-a inim-ma i3-sig10-ga-ni
a-a ugu-ni en dijir-re-e-ne nun nam tar-re-de3
an su3-ud ki dajal-ba im-mi-in-si gaba gi4 nu-um-mi-in-tuku
hur-saj sikil kur &na4;za-gin3-na saj-e-ec mu-ni-in-rig7
kur mar-tu kur &na4;za-gin3-na saj-e-ec mu-ni-in-rig7
saj pirij ur-saj-ja2-am3 me3-a a2-tah lugal-la
lu2 si sa2 di nij2  mu-un-dab5-ba e-ne-ra inim sag9-sag9-ga
jidru x x -na-de6 su3-ra2-ce3 im-mi-in-
nij2 sag9  x-ta du-a-ni
amar  x gal-la-ni mi-ni-ib-jar-jar
car2 nun tur3 amac-a x x
ku6 mucen x  x-la gurun gibil mu2-am3
e2 lugal kug -ka muc3 la-ba-ni-ib-tum2-mu
x x  dirig-ga-am3 nam gal tar-ra-am3
x x x  x-ba en-nu-uj3-ta mu-un-ak
id2-da  mu-un-da-jal2 dug3-bi i3-naj-e
a-cag4-ga  mu-na-ab-il2 ce-bi i3-gu7-e
he2-jal2-la  x cu mu-un-na-da-an-pec-e
cu an  mu-un-il2 hul mu-ni-in-jal2
cag4-ga-ni  inim nij2-gen6-na na-nam
bar-ra-ni  giri17-zal na-nam
lugal-ra  nu-kur2-ru ud x x su3-ud-da-ni
ecgiri2 zid-da-na tukul car2 lah5-lah5 zag-ga-na la2-a-ni
e2-gal lugal x x numun-na-ni mu-ni-in-dib-dib-be2
ki-in-du si sa2 jiri3 mu-na-ab-jal2 zag kij2 nu-mu-ni-in-tuku
x  x ir igi du8 dijir-ra-na-ka
nam-lu2-ulu3 in-ga-mu-na-ab-be2-ne
nam-lugal-ce3 cag4 sag9-ga ba-pad3-de3 ka hi
&d;lamma nij2-gen6-na ud cu2-ce3 zid-da-na mu-gub ja2-la nu-mu-ta-dag-ge
mi2 zid dug4-ga dijir lu2 hur-saj a-re-ec dib-ba-am3
nar-re cir3 kug-ga im-mi-in-dug4 mu-ni pa bi2-in-e3
&d;mar-tu dumu an-na za3-mi2-zu dug3-ga-am3
cir3-gid2-da &d;mar-tu-kam
ud cu bal ak-de3 jic-hur ha-lam-e-de3
ud-de3 mar-uru5-gin7 tec2-bi i3-gu7-e
me ki-en-gi-ra cu bal ak-de3
bal sag9-ga e2-ba gi4-gi4-de3
uru2 gul-gul-lu-de3 e2 gul-gul-lu-de3
tur3 gul-gul-lu-de3 amac tab-tab-be2-de3
gud-bi tur3-bi-a nu-gub-bu-de3
udu-bi amac-bi-a nu-dajal-e-de3
id2-bi a mun4-na tum3-u3-de3
gan2-ne2 zid-de3 &u2;ki.kal mu2-mu2-de3
edin-e u2-a-nir mu2-mu2-de3
ama dumu-ni-ir ki nu-kij2-kij2-de3
ad-da a dam-ju10 nu-di-de3
dam tur ur2-ra nu-hul2-le-de3
dumu tur dub3-ba nu-buluj3-je26-e-de3
emeda(um.me)-e u5-a nu-di-de3
nam-lugal-la ki-tuc-bi kur2-ru-de3
ec-bar kij2-e cu la2-e-de3
nam-lugal kalam-ma kar-kar-re-de3
igi-bi ki-car2-ra ja2-ja2-de3
inim dug4-ga an &d;en-lil2-la2-ta jic-hur ha-lam-e-de3
ud an-ne2 kur-kur-ra saj-ki ba-da-an-gid2-da-ba
&d;en-lil2-le igi-ni ki kur2-ra ba-an-jar-ra-a-ba
&d;nin-tur5-re nij2-dim2-dim2-ma-ni zag bi2-in-tag-ga-a-ba
&d;en-ki-ke4 &id2;idigna &id2;buranun-na ac2 bi2-in-bal-a-ba
&d;utu har-ra-an kaskal-e nam ba-an-kud-da-a-ba
ki-en-gi-ra me-bi ha-lam-e-de3 jic-hur-bi kur2-ru-de3
urim5&ki;-ma me nam-lugal-la bal-bi sud-su3-ud-de3
dumu nun-na e2-kic-nu-jal2-la-na cu pe-el-la2 di-de3
&d;nanna uj3 u8-gin7 lu-a-na igi-te-en-bi si-il-le-de3
urim5&ki; ec3 nidba gal-gal-la nidba-bi kur2-ru-de3
uj3-bi ki-tuc-ba nu-tuc-u3-de3 ki-erim2-e cum2-mu-de3
cimacki&ki; elam&ki; lu2-kur2-ra ki-tuc-bi tuc-u3-de3
sipad-bi e2-gal-la ni2-te-na lu2-erim2-e dab5-be2-de3
&d;i-bi2-&d;suen kur elam&ki;-ma-ce3 jic-bur2-ra tum2-u3-de3
ici za-bu&ki; gaba a-ab-ba-ka-ta zag an-ca4-an&ki;-na-ce3
sim&mucen; e2-bi ba-ra-an-dal-a-gin7 iri-ni-ce3 nu-gur-re-de3
&id2;idigna &id2;buranun-na gu2 tab 2-a-ba u2 hul mu2-mu2-de3
kaskal-la jiri3 nu-ja2-ja2-de3 har-ra-an nu-kij2-kij2-de3
uru2 a2-dam ki jar-jar-ra-ba du6-du6-ra cid-de3
uj3 saj gig2 lu-lu-a-ba jic-hac-e ak-de3
gan2-ne2 zid-de3 &jic;al nu-ru-gu2-de3 numun ki nu-tag-de3
e-el-lu cir3 gud sub2-sub2-ba edin-na nu-di-de3
&e2;tur3-ra i3 gara2 nu-ak-de3 curum ki nu-tag-e-de3
sipad-de3 gi-cukur-ra amac kug-ga cu nu-ni10-ni10-de3
i-lu-lam-ma dun5-dun5 &dug;cakir3-ra amac-a nu-di-de3
edin-na mac2-ance tur-re-de3 nij2-zi-jal2 til-le-de3
nij2-ur2-4 &d;cakkan2-na-ke4 curum ki nu-tag-ge-de3
ambar-ra cu ki-in-dar di-de3 numun nu-tuku-tuku-de3
jic-gi gi saj hul mu2-mu2-de3 hab2-ba til-e-de3 uc2-u3-de3
pu2-&jic;kiri6 u2 gibil-la2 nu-me-a ni2-ba cu2-cu2-de3
urim5&ki; am gal u3-na gub-ba ni2-bi-ta nir-jal2
iri numun i-i nam-en nam-lugal-la ki sikil-la du3-a
gud-gin7 saman ul4-la-bi cub-bu-de3 gu2 ki-ce3 la2-e-de3
an &d;en-lil2 &d;en-ki &d;nin-hur-saj-ja2-ke4 &d;nin-mah-bi nam-bi ha-ba-an-tar-re-ec
nam-tar-ra-bi nij2 nu-kur2-ru-dam a-ba cu mi-ni-ib2-bal-e
inim dug4-ga an &d;en-lil2-la2-kam saj a-ba-a mu-un-ja2-ja2
an-ne2 ki-en-gi ki-tuc-ba bi2-in-hu-luh uj3-e ni2 bi2-in-te
&d;en-lil2-le ud gig-ga mu-un-zal iri-a me bi2-ib-jar
&d;nin-tur5-re ama5 kalam-ma-ka &jic;ig-cu-ur2 im-mi-in-de6
&d;en-ki-ke4 &id2;idigna &id2;buranun-na a im-ma-da-an-kece2
&d;utu nij2-si-sa2 inim gen6-na ka-ta ba-da-an-kar
&d;inana-ke4 me3 cen-cen-na ki-bal-e ba-an-cum2
&d;nin-jir2-su-ke4 ki-en-gi ga-gin7 ur-e ba-an-de2
kalam-ma ga-ba-ra-hum im-ma-an-cub nij2 lu2 nu-zu-a
nij2 igi nu-jal2-la inim nu-jal2-la nij2 cu nu-tej3-je26-dam
kur-kur-re ni2 te-a-bi-a cu suh3-a ba-ab-dug4
iri&ki; dijir-bi ba-da-gur sipad-bi ba-da-ha-lam
nam-lu2-ulu3 ni2 te-bi-a zi gig mu-un-pa-an-pa-an
ud-de3 cu-ne-ne ba-du3-du3 ud nu-mu-un-ne-gur-re
ud gi4-a mu-un-ne-tuku-am3 ud dur2-bi-ce3 nu-jen
&d;en-lil2 sipad saj gig2-ga-ke4 a-na bi2-in-ak-a-bi
&d;en-lil2-le e2 zid gul-gul-lu-de3 lu2 zid tur-re-de3
dumu lu2 zid-da-ke4 dumu-saj-e igi hul dim2-me-de3
ud-ba &d;en-lil2-le gu-ti-um&ki; kur-ta im-ta-an-ed3
du-bi a-ma-ru &d;en-lil2-la2 gaba gi4 nu-tuku-am3
tum9 gal edin-na edin-e im-si igi-ce3 mu-un-ne-jen
edin nij2-dajal-la-ba sag3 ba-ab-dug4 lu2 nu-mu-ni-in-dib-be2
ud ku10-ku10-ga cika bar7-bar7-ra sa-ce3 ba-ab-de6
ud babbar-re izi-ji6-edin-na ba-da-an-tab-tab
ud-mud-e giri17 i3-dub-dub saj i3-dab5-dab5
ud &jic;gana2-ur3 an-ta ed2-de3 iri &jic;al-e ba-ab-ra-ah
ud-ba an ba-dub2 ki ba-sag3 igi ud-da ba-lib4
an ba-suh3-suh3 jissu ba-an-la2 kur-re mur mi-ni-ib-ca4
&d;utu an-ur2-ra i-in-nu2 sahar kur-ra zal-am3
&d;nanna an-pa-a i-in-nu2 uj3-e ni2 bi2-in-te
iri&ki;-ba dijir-x ki-tuc ba-ab-be2-de3 bar-ta ba-da-gub iri&ki;-ba dijir-re-be2-ne x  ba-sug2-ge-ec
kur-kur-re iri&ki; lu2-bi nu-til-la i-im-sar-sar-re-ne
jic mah ur2-bi-a mu-un-bal-e &jic;tir-ra guru5 i
pu2-&jic;kiri6 gurun-ba mu-un-bu-bu &jic;ligima i3-bur12-re
buru14 icin-bi-a mu-un-su-su &d;ezina2 i3-tur-re
(x) x-la saj x x-in-bal-bal-e
ba-da-kar-ra-bi  ba-ab-du
&u2;numun2 x ba-da-kar-ra-bi &u2;numun2 x ba-ab-du
zar-re-ec mu-un-du8-du8  zar-re-ec mu-un-sal-sal-e-ec
&id2;buranun-na ad6 i3-la2-a &jic;tukul-e saj gaz i3-ak-e
ad-da dam-a-ni-ta ba-da-gur dam-ju10 nu im-me
ama dumu-ni-ta ba-da-gur dumu-ju10 nu im-me
e2 zid-da-ke4 e2-a-ni mu-un-cub e2-ju10 nu im-me
nij2-gur11 tuku nij2-gur11-ra-ni-ta jiri3 kur2 ba-ra-an-dab5
ud-ba nam-lugal kalam-ma-ka cu pe-el-la2 ba-ab-dug4
aga men saj-ja2 jal2-la-bi tec2-bi ba-ra-an-kur2
kur-kur-re dub3-us2 dili dab5-ba-bi igi-te-en-bi ba-si-il
urim5&ki; ec3 nidba gal-gal-la-ka nidba-bi ba-ab-kur2
&d;nanna uj3 u8-gin7 lu-a-na cu bal ba-da-ab-ak
lugal-bi e2-gal ni2-te-na zi im-ma-ni-in-gi4
&d;i-bi2-&d;suen e2-gal ni2-te-na i-si-ic ba-ni-in-la2-la2
e2-nam-til3-la cag4 hul2-la-ka-na er2 gig mu-un-ce8-ce8
a-ma-ru ki al ak-e cu im-ur3-ur3-re
ud gal-gin7 ki-a mur mi-ni-ib-ca4 a-ba-a ba-ra-e3
iri gul-gul-lu-de3 e2 gul-gul-lu-de3
lu2-lul lu2 zid-da an-ta nu2-u3-de3
urin lu2-lul-e lu2 zid-ra ugu-a-na du-ce3
ki-ru-gu2 1(dic)-a-kam
ud-de3 mar-uru5-gin7 tec2-bi i3-gu7-e
jic-gi4-jal2 ki-ru-gu2-da-kam
e2 kic&ki;-a hur-saj-kalam-ma-ka cu hul ba-e-dug4
&d;za-ba4-ba4 ki-tuc ki aj2-ja2-ni jiri3 kur2 ba-ra-an-dab5
ama &d;ba-u2 e2-iri-kug-ga-na er2 gig mu-un-ce8-ce8
a iri gul-la e2 gul-la-ju10 gig-ga-bi im-me
x
a iri gul-la e2 gul-la-ju10 gig-ga-bi im-me
ka-zal-lu&ki; iri ni2-ba lu-a cu suh3-a ba-ab-dug4
&d;nu-muc-da-ke4 iri ki-tuc ki aj2-ja2-ni jiri3 kur2 ba-ra-an-dab5
nitalam-a-ni &d;nam-ra-at munus sag9-ga-a er2 in-ce8-ce8-e
a uru2 gul-la e2 gul-la-ju10 gig-ga-bi im-me
id2-bi cag4-sug4-ga i3-jal2 a nu-un-de2
id2 &d;en-ki-ke4 nam ku5-ra2-gin7 ka-bi-a ba-uc2
a-cag4-ga ce gu-nu nu-jal2 uj3-e nu-gu7-e
pu2-&jic;kiri6-bi gir4-gin7 ba-hur-hur edin-bi sag2 ba-ab-di
mac2-ance nij2-ur2-4 nij2-zi-jal2 nu-mu-un-bu-e
nij2-ur2-4 &d;cakkan2-ke4 ni2 nu-mu-ni-ib-te-en-te-en
&d;lugal-mar2-da-ke4 iri-ni-ta bar-ta ba-da-gub
&d;nin-zu-an-na ki-tuc ki aj2-ja2-ni jiri3 kur2 ba-ra-an-dab5
a iri gul-la e2 gul-la-ju10 gig-ga-bi im-me
i3-si-in&ki; ec3 kar-re nu-me-a a-e ba-e-dar
&d;nin-isin2si-in-na ama kalam-ma-ke4 er2 gig mu-un-ce8-ce8
a iri gul-la e2 gul-la-ju10 gig-ga-bi im-me
&d;en-lil2-le dur-an-ki-ka &jic;mitum2-a ba-an-sag3
&d;en-lil2-le iri-ni ec3 nibru&ki;-a a-nir ba-ab-jar
ama &d;nin-lil2 nin ki-ur3-ra-ke4 er2 gig mu-un-ce8-ce8
a iri gul-la e2 gul-la-ju10 gig-ga-bi im-me
kec3&ki; an-edin-na dili du3-a cu lil2-la2 ba-ab-dug4
adab&ki;-bu e2 id2-de3 la2-a re ki-bal-ce3 ba-ab-dug4 a-e ba-da-ab-be6
muc kur-ra-ke4 ki-nu2 ba-ni-ib-jar ki-bal-ce3 ba-ab-dug4
gu-ti-um&ki; cag4 ba-ni-ib-bal-bal numun ba-ni-ib-i-i
&d;nin-tur5-re nij2-dim2-dim2-ma-ni-ce3 er2 gig mu-un-ce8-ce8
a iri gul-la e2 gul-la-ju10 gig-ga-bi im-me
ki zabalam&ki;-a gi-gun4-na kug-ga cu lil2-la2 ba-ab-dug4
unug&ki;-ta &d;inana ba-da-an-kar ki-erim2-e ba-ab-jen
e2-an-na ec3 ji6-par4 kug-ga erim2-e igi i-ni-in-bar
ji6-par4 kug nam-en-na-ba cu ba-e-la2-la2
en-bi ji6-par4-ta ba-da-an-kar ki-erim2-e ba-ab-de6
a iri gul-la e2 gul-la-ju10 gig-ga-bi im-me
umma&ki; ceg12-kur-ca3-ba-ke4 ud gig-ga ba-e-dal
&d;cara2 e2-mah ki-tuc ki aj2-ja2-ni jiri3 kur2 ba-ra-an-dab5
&d;nin-mul-e iri&ki; hul-a-na er2 gig mu-un-ce8-ce8
iri&ki;-ju10 la-la-bi lu2 nu-un-gi4-a-ju10 gig-ga-bi im-me
jir2-su&ki; iri&ki; ur-saj-je26-e-ne-ke4 im jir2-e ba-ab-dug4
&d;nin-jir2-su-ke4 e2-ninnu-ta jiri3 kur2 ba-ra-an-dab5
ama &d;ba-u2 e2-iri-kug-ga-na er2 gig mu-un-ce8-ce8
a iri gul-la e2 gul-la-ju10 gig-ga-bi im-me
ud-ba inim ud-dam al-du7-du7 cag4-bi a-ba-a mu-un-zu
inim &d;en-lil2-la2 zid-da-ac gel-le-ej3-de3 gab2-bu zu-zu-de3
&d;en-lil2 lu2 nam tar-tar-re-de3 a-na bi2-in-ak-a-ba
&d;en-lil2-le elam&ki; lu2-kur2-ra kur-ta im-ta-an-e3
&d;nance dumu-gir15 iri bar-ra mu-un-na-tuc-am3
&d;nin-mar-ki-ra ec3 gu2-ab-ba-ka izi im-ma-da-an-te
kug &na4;za-gin3-bi ma2 gal-gal-e bal-ce3 i3-ak-e
nin nij2-gur11-ra-ni hul-lu til3-la-am3 kug &d;nin-mar-ki-ke4
ud-ba ud ka izi-gin7 bar7-ra-am3 im-ma-da-ab-tar-re
ki lagac&ki; elam&ki; cu-ni-a im-ma-ci-in-gi4
ud-bi-a nin-e ud-da-a-ni sa2 nam-ga-mu-ni-ib-dug4
&d;ba-u2 lu2-ulu3-gin7 ud-da-a-ni sa2 nam-ga-mu-ni-ib-dug4
me-li-e-a ud-de3 cu-ni-a im-ma-ci-in-gi4
ud uru2 gul-gul-e cu-ni-a im-ma-ci-in-gi4
ud e2 gul-gul-e cu-ni-a im-ma-ci-in-gi4
&d;dumu-zid-abzu e2-bi ki-nu-nir-ca3-ba-ke4 ni2 im-ma-da-an-te
ki-nu-nir-ca3&ki; iri nam-dumu-gir15-ra-ka-ni kar-kar-re-de3 ba-ab-dug4
&d;nance iri-ni nijin6&ki;-a kur-re ba-ab-jar
sirara3&ki; ki-tuc ki aj2-ja2-ni hul-jal2-e ba-an-cum2
a iri gul-la e2 gul-la-ju10 gig-ga-bi im-me
ji6-par4 kug nam-en-na-ba cu ba-e-la2-la2
en-bi ji6-par4-ta ba-da-an-kar ki-erim2-e ba-ab-de6
gu2 id2-nun-na-&d;nanna-ka a2 dugud ba-ci-in-de6
mac-gana2-mac-gana2 e2-danna &d;nanna-ka tur3 dugud-gin7 ba-gul
lu2-kar-ra-bi mac kar-ra-gin7 ur im-me-da
ga-ec&ki; ga-gin7 ur-re ba-an-de2 i3-gul-gul-lu-ne
alan dim2-ma ulutim2 sag9-ga-bi im-ze2-er-ze2-re-e-ne
a iri gul-la e2 gul-la-ju10 gig-ga-bi im-me
ji6-par4 kug nam-en-na-ba cu ba-e-la2-la2
en-bi ji6-par4-ta ba-da-an-kar ki-erim2-e ba-ab-de6
barag an-na-da gid2-da-bi a-nir ba-da-ab-sa2
&jic;gu-za an-na-bi nu-ub-gub saj me-te-a-ac li-bi2-ib-jal2
&jic;jicnimbar-gin7 gu2-guru5 ba-ab-dug4 tec2-bi ba-ra-an-kad4
ac-cu&ki; e2 id2-de3 la2-a re a-e ba-da-ab-bu
nij2-erim2 nu-dib &d;nanna-ka lu2-erim2-e ba-an-dib
e2 ur5-re-am3 a-na-am3 ab-ak
e2-pu-uh2-ru-um-ma cag4-sug4-ga ba-ab-jar
ki-abrig&ki;-ga ab2 lu amar lu-a re tur3 dugud-gin7 ba-gul
&d;nin-gublaga-ke4 ja2-bur-ta jiri3 kur2 ba-ra-an-dab5
&d;nin-i3-gara2-ke4 ni2-te-na er2 gig mu-un-ce8-ce8
a iri gul-la e2 gul-la-ju10 gig-ga-bi im-me
ji6-par4 kug nam-en-na-ba cu ba-e-la2-la2
en-bi ji6-par4-ta ba-da-an-kar ki-erim2-e ba-ab-de6
&d;nin-a-zu e2-gid2-da-ke4 &jic;tukul ub-ba i-ni-in-gub
&d;nin-hur-saj e2-nu-tur-ra-ke4 ud hul ba-an-da-dal
tum12&mucen;-gin7 ab-lal3-ta ba-da-an-dal edin-na bar bi2-ib-gub
a iri&ki; gul-la e2 gul-la-ju10 gig-ga-bi im-me
jic-ban3-da e2 er2-re jal2-la re gi er2-ra ba-an-gul
&d;nin-jic-zid-da jic-ban3-da jiri3 kur2 ba-ra-an-dab5
&d;a2-zi-mu2-a nin iri-a-ke4 er2 gig mu-un-ce8-ce8
a uru2 gul-la e2 gul-la-ju10 gig-ga-bi im-me
ud-bi-a u18-lu lu2 ji6-a ba-an-dur2-ru-ne-ec
kuara&ki; hul-hul-lu-de3 lu2 ji6-a ba-an-dur2-ru-ne-ec
&d;nin-e2-ha-ma ni2-te-na er2 gig mu-un-ce8-ce8
a uru2 gul-la e2 gul-la-ju10 gig-ga-bi im-me
&d;asar-lu2-hi ul4-ul4-la tug2 ba-an-mur10 lul.ku mu-un-du
&d;lugal-ban3-da ki-tuc ki aj2-ja2-ni jiri3 kur2 ba-ra-an-dab5
&d;nin-sumun2
a uru2 gul-la e2 gul-la-ju10 gig-ga-bi im-me
eridug&ki; a gal-la dirig-ga a naj-e ba-am3-u-gun3
bar-ba edin-lil2-e du3-a x x
lu2 zid ki-lul-la x x
&d;ka-he2-jal2-la &d;igi-he2-jal2-la
juruc-me-en ud nu-gul-la-me-en mu-x-gul-
ud nu-gul-la hi-li nu-til-la-me-en  mu-un-
&jic;tackarin-gin7 ba-sag9-ga-me-ec i3-sag3-ge-de3-en-de3-en
x x-gin7 igi gun3-gun3-me-ec i3-sag3-ge-de3-en-de3-en
alan-gin7 kuc3-kuc3-a de2-a-me-ec i3-sag3-ge-de3-en-de3-en
gu-ti-um&ki; lu2 ha-lam-ma-ke4 me-ze2-er-ze2-re-ne
a-a &d;en-ki-ra abzu eridug&ki;-ce3 cu-a ba-en-de3-en-gi4
x x a-na im-me-en-da-na a-na bi2-in-tah-e-da-na
x x x a-na im-me-en-da-na a-na bi2-in-tah-e-da-na
x x x x x x eridug&ki;-ga-ta he2-em-da-sar-da-na
ud-da  ha-ba-gub-bu-da-na jissu ba-x-mu
ji6-a x x-ke4 ha-ba-gub-bu-da-na ud-de3 ba-ra-an-tuku
ud-da gub saj sag3-ge-me-a a-na cu ba-ni-ti-en-de3-en
ji6-da gub u3 nu-ku-me-a a-na u2-gu me-de2-de3-en-de3-en
&d;en-ki-ke4 uru2-zu nam ha-ba-da-an-kud ki-erim2-e ha-ba-an-cum2
me-en-de3-en eridug&ki;-ta jal2-la-da a-na-ac mu-e-de3-la2-e-ne
&jic;jicnimbar-gin7 cu nu-dug4-ga-me-a a-na-ac mu-e-gul-gul-lu-ne
&jic;ma2 gibil-gin7 sa bil2-la2 nu-ak-e a-na-ac mu-e-ze2-er-ze2-re-ne
&d;en-ki-ke4 igi-ni ki kur2-ra ba-an-jar-ra-ba
ud x x nam-tag dugud-da-ke4 jic hul mu-un-ne-tag
um ba-da-an-zig3-ge-ec-a ildum2-ba mu-un-sa4-ec
&d;en-ki-ke4 eridug&ki;-ga-ta jiri3 kur2 ba-ra-an-dab5
&d;dam-gal-nun-na ama e2-mah-a er2 gig mu-un-ce8-ce8
a uru2 gul-la e2 gul-la-ju10 gig-ga-bi im-me
ji6-par4 kug nam-en-na-ba cu ba-e-la2-la2
en-bi ji6-par4-ta ba-da-an-kar ki-erim2-e ba-ab-de6
urim5&ki;-ma lu2 u2-ce3 nu-jen lu2 a-ce3 nu-jen
u2-ce3 jen-bi u2-ta ba-jen hur nu-um-mi-ib-gur-ru
a-ce3 jen-bi a-ta ba-jen hur nu-um-mi-ib-gur-ru
sig-ce3 elam&ki;-ma ba-ci-in-gub-bu gaz-de3 i3-til-e
nim-ce3 ha-al-ma lu2-kur2-ra-ke4 cu-ni -x-jar
ti-id-nu-um&ki;-e ud cu2-uc &jic;mitum2-a ur2-ra ba-ni-in-jar
sig-ce3 elam&ki;-ma u2-a e3-a-gin7 ku-bi im--x-le
nim-ce3 in-dal tum9 dal-la-gin7 edin-na  x
urim5&ki; am gal u3-na gub-ba-gin7 gu2 ki-ce3 ba-ab-jar
&d;en-lil2-le lu2 nam tar-tar-re-de3 a-na bi2-in-ak-a-ba
2-kam-ma-ce3 elam&ki; lu2-kur2-ra kur-ta ba-ra-e3
e2 saj-kal-la jiri3 du3-a um-ma-
kisiga&ki; hul-hul-lu-de3 lu2 10 lu2 5
ud 3-e ji6 3-e la-ba-da-te x x  iri &jic;al-e ba-ab-ra-ah
kisiga&ki; &d;dumu-zid saj-gin7 ba-ra-e3 cu-ni ba-da-ab-du3
e2-ce3 kug jiri3  a ka
zig3-ga u5-a  zig3-ga u5-a -am3
-un-du zig3-ga u5-a -am3
si gal-gal ba-an-u5-bi x -x-du-ec
si tur-tur mac2 palil-gin7 x -dab5-be2-ec
nij2-gur11-ra-ni-ta ba-da-u5 kur-ce3 ba-jen
i-lu kur jiri3 nu-jal2-la-ba gal-gal-bi mi-ni-ib2-be2
ga-ca-an-jen nij2-gur11-ja2 ga-ba-da-u5 ki-ba gi4-in de3-jen
kug &na4;za-gin3-ju10-ta ga-ba-e-da-u5 ki-ba gi4-in de3-jen
ki-ba na-aj2-gi4-in nam-lu2-ulu3 x x saj a-ba-a ba-ab-us2-e
ki-ba na-aj2-gi4-in elam&ki; x x x saj a-ba-a ba-ab-us2-e
a iri gul-la e2 gul-la-ju10 gig-ga-bi im-me
nin-ju10 lu2-kur nu-me-a kur-re ba-ab-jen
&d;ama-ucumgal-an-na kisiga&ki; -ja2
x mu uru2-gin7 nu-x  x
ki-ru-gu2 2-kam-ma
x x
jic-gi4-jal2 ki-ru-gu2-da-kam
u2-a ba-ci-in-
u2-a ba-ci-in-x
gub-bu-bi cukur2 mah-gin7 ba-e-x
&d;en-lil2-le abul-la mah-ba &jic;ig tum9-ma bi2-in-gub
urim5&ki;-ma lu2 u2-ce3 nu-jen lu2 a-ce3 nu-jen
uj3-bi a tul2-la2 de2-a-gin7 cu i3-ni10-ni10-ne
usu-bi ni2-bi-a nu-jal2 jiri3-bi ba-ra-an-dab5
&d;en-lil2-le cag4-jar lu2 nij2-hul iri-a ba-an-da-dab5
nij2 iri gul-gul-e nij2 e2 gul-gul-e iri-a ba-an-da-dab5
nij2 igi-bi-ce3 &jic;tukul-e la-ba-gub-bu-a iri-a ba-an-da-dab5
cag4 nu-si-si igi nijin2-bi iri-a ba-an-da-dab5
urim5&ki;-ma gi dili du3-a-gin7 saj sag3-ge nu-ja2-ja2
uj3-bi ku6 cu dab5-ba-gin7 zi-bi mi-ni-in-tum2-tum2-mu
tur mah-bi i3-barag2-barag2-ge-ec lu2 nu-um-zi-zi-zi
lugal.bi.gub dub-la2-a u5-a nij2-gu7 la-ba-na-jal2
lugal nij2 sag9-ga gu7-gu7-a cukur2-re im-ma-an-dab5
ud im-cu2-cu2 igi im-la2-e cag4-ka-tab i3-zu-zu
e2-lunga-na kac nu-un-jal2 munu4-bi nu-um-jal2
e2-gal-la-na nij2-gu7 la-ba-na-jal2 tuc-u3-bi nu-ub-du7
ja2-nun mah-a-ni ce nu-um-si-si zi-bi la-ba-ci-in-tum2-tum2-mu
guru7-du6 guru7-mac-e &d;nanna-ka &d;ezina2 nu-un-jal2
kij2-sig unu2 gal dijir-re-e-ne-ke4 cu ba-e-la2-la2
unu2 gal-bi kurun lal3 muc3 im-ma-ab-tum2
jiri2-pa-a gud udu gu7-ra u2-cim-e ba-da-nu2
gir4 mah-ba gud udu nu-ak-e ir nu-mu-un-ur5-ur5-e
bur-saj-ta a2 sikil &d;nanna-ka za-pa-aj2-bi ba-ra-gul
e2 gud-gin7 gu3 bi2-ib-dug4-ga-a re sig9-ga-bi ba-du3
mu-un-du kug-ga si nu-un-sa2-e jar-ra-bi ba-su3-ud
&na4;kinkin(har) &jic;naja3 jic-gan-na i3-dur2-dur2 lu2 nu-um-ci-gam-e
kar-za-gin3-na &d;nanna-ka a-e ba-da-la2
a &jic;ma2-saj-ja2-ke4 gu3 nu-mu-un-gi4-gi4 asil3-la2 nu-mu-un-cub
unu2-ri-ban3-da &d;nanna-ka sahar ba-da-dub-dub
&u2;numun2 ba-da-mu2 &u2;numun2 ba-da-mu2 gir re-e ba-an-mu2
ma2 ma2-gur8-ra kar-za-gin3-na muc3 im-ma-ab-tum2
id2 ma2-gur8-ra ba-ab-du7-a-za a2 nu-un-sud-sud-e
ezen ki jarza-ka jic-hur-bi ba-da-kur2
ma2 nesaj-ja2 a-a ugu-na-ka nesaj nu-mu-un-na-ab-tum3
ninda nidba-bi &d;en-lil2 nibru&ki;-ce3 nu-mu-da-an-ku4-ku4
id2-bi cag4-sug4-ga i3-jal2 ma2-gur8 nu-mu-un-dib-be2
gu2 tab 2-a-bi jiri3 nu-jal2 u2 gid2-da ba-am3-mu2
&e2;tur3 dajal-la &d;nanna-ka dub-ba-an-bi ba-si-il
gi-sig &jic;kiri6-ka cu ba-e-la2-la2 gu2-jiri3 ba-an-jar-jar
ab2-cilam-ma amar-bi ba-da-ab-dab5 ki-erim2-e ba-ab-de6
ab2 &u2;munzer-e edin ki nu-zu-bi jiri3 kur2 ba-ra-an-dab5-be2-ec
&d;ga-a-a-u2 lu2 ab2 ki aj2-ja2 &jic;tukul curum-ma ba-cub
&d;cu-ni-dug3 i3 ga-ar3-ra du6-ul-du6-ul-e i3 ga-ar3-ra nu-du6-ul-du6-ul
i3-bi lu2 i3 nu-zu-ne i3-du9-du9-ne
ga-bi lu2 ga nu-zu-ne i3-im-muc3-muc3-u3-ne
&e2;tur3-ra &dug;cakir3-e dun5-dun5-e gu3 nun nu-mu-ni-ib-be2
ne-mur dugud-gin7 i3-ra-a re i-bi2-bi ba-gul
x unu2 gal &d;nanna-ka
&d;suen-e a-a-ni &d;en-lil2-ra er2 mu-un-na-ce8-ce8
a-a ugu-ju10 iri&ki;-ju10 a-na-ra-du3 a-na-ac ba-e-da-gur-re-en
&d;en-lil2 urim5&ki;-ju10 a-na-ra-du3 a-na-ac ba-e-da-gur-re-en
ma2 nesaj-e a-a ugu-na-ce3 nesaj nu-mu-un-na-ab-tum3
ninda nidba-zu &d;en-lil2 nibru&ki;-ce3 nu-mu-un-na-da-an-ku4-ku4
en iri bar-ra en iri cag4-ga lil2-e ha-ba-ab-lah5-e-ec
urim5&ki; iri&ki; &jic;al-e ri-a-gin7 du6-du6-da ba-cid
du6-ur2 ki ni2 dub2-bu &d;en-lil2-la2 ec3 lil2-la2 ba-ab-jar
&d;en-lil2 iri-zu igi bar-ra e2-ri-a sug4-ga
nibru&ki; iri-zu igi bar-ra e2-ri-a sug4-ga
urim5&ki;-ma ur-bi ur2 bad3-da si-im-si-im nu-mu-un-ak-e
tul2 saj bulug-ga ganba-bi-a ki li-bi2-ib-de5-de5-ge
a-a ugu-ju10 iri&ki;-ju10 dili-bi-ta a2-zu-ce3 nijin2-am3-ci-ib
&d;en-lil2 urim5&ki;-ju10 dili-bi-ta a2-zu-ce3 nijin2-am3-ci-ib
e2-kic-nu-jal2-ju10 dili-bi-ta a2-zu-ce3 nijin2-am3-ci-ib
urim5&ki;-ma numun ha-ra-ni-ib-e3 uj3 hu-mu-ra-ab-dajal-la
me ki-en-gi-ra ba-da-ha-lam-e ki-bi ha-ra-ab-gi4-gi4
ki-ru-gu2 3(ec5)-kam-ma
a e2 zid e2 zid a lu2-bi lu2-bi
jic-gi4-jal2-bi-im
&d;en-lil2-le dumu-ni &d;suen-ra mu-un-na-ni-ib-gi4-gi4
uru2 lil2-la2 cag4-bi a-nir-ra gi er2-ra ba-am3-mu2
cag4-bi a-ce-ra gi er2-ra ba-am3-mu2
cag4-bi-a a-nir-ra ud mi-ni-ib-zal-zal-e
dumu-ju10 dumu-gir15 ni2-za-bi-me-en er2-ra na-bi-me-en
&d;nanna dumu-gir15 ni2-za-bi-me-en er2-ra na-bi-me-en
di-til-la inim pu-uh2-ru-um-ma-ka cu gi4-gi4 nu-jal2
inim dug4-ga an &d;en-lil2-la2-ka cu bal-e nu-zu
urim5&ki;-ma nam-lugal ha-ba-cum2 bal da-ri2 la-ba-an-cum2
ud ul kalam ki jar-ra-ta zag uj3 lu-a-ce3
bal nam-lugal-la saj-bi-ce3 e3-a a-ba-a igi im-mi-in-du8-a
nam-lugal-bi bal-bi ba-gid2-e-de3 cag4 kuc2-u3-de3
&d;nanna-ju10 na-an-kuc2-kuc2-u3-de3 iri&ki;-zu e3-bar-ra-ab
ud-ba lugal-ju10 dumu-gir15-ra ur5-ra-ni ba-an-uc2
en &d;ac-im2-babbar dumu-gir15-ra cag4 hul-lu im-ma-an-dim2
&d;nanna lu2 iri&ki;-ni ki aj2-ja2 iri&ki;-ni ba-ra-e3
&d;suen-e urim5&ki; ki aj2-ja2 jiri3 kur2 ba-ra-an-dab5
&d;nin-gal-e gir5 iri&ki;-ni-ta ki kur2-ce3 du-u3-de3
tug2 ul4-ul4-la-bi ba-ra-an-mur10 iri&ki;-ta ba-ra-e3
urim5&ki;-ma &d;a-nun-na-bi bar-ra ba-sug2-ge-ec
urim5&ki;-ma ne ni2-bi ki x x x-a ba-a-te
urim5&ki;-ma jic-bi tur5-ra-am3 gi-bi tur5-ra-am3
bad3-bi en-na nijin2-na-bi-da a-nir ba-da-sa2
ud cu2-uc-e &jic;tukul-e igi-bi-ce3 saj i3-sag3-sag3-ge
urim5&ki;-ma &urud;ha-zi-in gal-gal-e igi-bi-ce3 u3-sar i3-ak-e
jic-gid2-da a2 me3-ke4 si bi2-ib-sa2-sa2-e-ne
&jic;pan gal-gal &jic;ilar &kuc;gur21ur3-ra tec2 im-da-gu7-e
&jic;ti zu2-ke4 muru9 cej3-ja2-gin7 bar-ba mi-ni-in-si
na4 gal-gal-e ni2-bi-a pu-ud-pa-ad im-mi-ib-za
ud cu2-uc iri&ki;-ta im-hul-e mu-un-da-an-gi4-gi4
urim5&ki; ne3-bi-ta nir-jal2 gab2-gaz-e ba-gub
uj3-bi lu2-erim2-e a2 bi2-ib2-jar &jic;tukul-e la-ba-sug2-ge-ec
iri&ki; &jic;tukul-e saj nu-cum2-mu-a cag4-jar-e im-us2
cag4-jar-e iri&ki; a-gin7 ba-e-si ja2-la nu-um-ta-dag-ge
cag4-jar-e igi-bi im-gam-me-e sa-bi im-lug-gu2-ne
uj3-bi a-nijin2-na ba-e-si zi har i-ak-e
lugal-bi e2-gal ni2-te-na-ka zi gig mu-un-pa-an-pa-an
nam-lu2-ulu3-bi &jic;tukul ba-e-cub &jic;tukul ki bi2-ib2-tag
cu-bi gu2-bi-ce3 ba-ci-ib-ri-ri er2 mu-un-ce8-ce8-ne
ni2-bi-a ad mi-ni-ib-gi4-gi4 inim im-car2-car2-e-ne
me-li-e-a dug4-ga-me nam-ju10 tah-me nam-ju10
en3-ce3-am3 ka garac2-a-ka i-im-til-le-de3-en-de3-en
urim5&ki;-ma cag4-bi nam-uc2-am3 bar-bi nam-uc2-am3
cag4-bi-a nij2 cag4-jar-ra-ka i-im-til-le-de3-en-de3-en
bar-bi-a &jic;tukul elam&ki;-ma-ka ga-nam ba-e-til-le-en-de3-en
urim5&ki;-ma lu2-erim2-e a2 bi2-ib-jar ga-nam ba-til-e-de3-en-de3-en
zi-bi murgu-bi-ce3 i3-ak-e gu3 tec2-a bi2-in-sig10-ge5-ec
e2-gal a ba-cub-ba cu ba-e-la2-la2 &jic;si-jar-bi bi2-in-bur12-bur12-uc abul-la-bi &jic;si-jar bi2-in-du8-du8-uc &jic;ig-bi ud-de3 gub-bu
elam&ki;-e a mah e3-a-gin7 gidim im-ma-ni-ib2-jar
urim5&ki;-ma &jic;tukul-e &dug;sahar2-gin7 saj gaz i3-ak-e
lu2-kar-ra-bi dub3 nu-um-zil-e bad3 zag-ga bi2-in-dab5-be2-ec
ku6 a-nijin2-na lug-ga-gin7 zi-bi in-tum3-tum3-mu-ne
e2-kic-nu-jal2 &d;nanna-ka lu2-erim2-e ba-e-dab5
sig an-jar-bi dugud jal2-la-a re im-ze-er-ze-re-ne
&urud;alan uzugx(an.zag)-ge si-a-bi gu2-guru5 ba-an-ne-ec
&d;nin-i3-gara2 ajrig mah-e erim3-ma cu bi2-in-dag
&jic;gu-za-bi igi-bi-ta ba-e-cu2 sahar-ra ba-da-an-tuc
ab2 mah-bi si-muc3-bi ba-ra-an-dab5-be2-ec si-bi ba-ra-an-kud
gud du7-du7-bi udu u2 gu7-a-bi &jic;tukul-e ba-an-sag3-sag3
&jic;jicnimbar-gin7 gu2-gur5-ru ba-ab-dug4 tec2-bi ba-ra-an-kad4
&jic;jicnimbar urud nij2 kalag-ga a2 nam-ur-saj-ja2
&u2;numun2-gin7 ba-bur12 &u2;numun2-gin7 ba-ze2 ur2-ba ti mi-ni-ib-bal
saj sahar-ra ki ba-ni-ib-u2-us2 lu2 zi-zi la-ba-tuku
&jic;ze2-na-bi gu2 ba-an-guru5-uc saj cu bi2-in-hu-hu-uz
&jic;a2-an zu2-lum-ma-bi pu2 du7-du7 ba-ra-an-bu-bu-de3-ec
gi-zi nab kug-ge mu2-a cu ba-e-la2-la2
gu2-un gal-gal-e mi-ni-in-jar-re-ec-a kur-re i3-il2-il2
e2-e jic-bur2 mah-bi ba-cub bad3-si-bi ba-gul
mac2-ance zid-da gab2-bu-ba gu2-da la2-a-bi
ur-saj ur-saj-e gaz-a-gin7 igi-bi-ta ba-cu2
ucumgal ka du8-a pirij-ja2 ni2 guru3-gur3-ru-bi
am dab5-ba-gin7 saman-e bi2-in-cub-bu re ki-erim2-e ba-ab-de6
ki-tuc kug &d;nanna tir cim &jic;erin-na-gin7 ir-si-im-bi ba-gul
a-sal-bar-bi kug-sig17 &na4;za-gin3 ki x x-da dug4-ga-a-bi
e2 u6 di-bi i3-dug3-ga re u6 di-bi ba-gul
ud-gin7 kur-kur-ra im-si-a an-usan an-na-gin7 ba-e-du3
&jic;ig-bi mul-an-na x-bi  dug4-ga-ba
&urud;bulug gal-gal-e ka -gi4-gi4 ba-ra-an-bur12-bur12-uc
&kuc;a2-si-bi a-ba im  en3-bi-ce3 tug2 pi  ba-ab-dug4
&jic;nu-kuc2-u3-bi-da lu2-kar-ra-gin7 er2 gig i3-ce8-ce8
&jic;saj-kul &jic;suhub4 kug-ga &jic;ig gal gu2 gid2-i nu-mu-na-ab-be2
&jic;ig gu2 gid2-da za-pa-aj2-bi ba-cub lu2 gu2 gid2-i la-ba-an-tuku
x-ba-ce3 ba-la2-la2 sila dajal-la ni2-bi ba-ab-jar
ki x x-da ki lugal gub-bu-na nidba-bi ba-kur2
ki kug-ba tigi2 cem5 &kuc;a2-la2-e gu3 nun nu-mu-ni-ib-be2
&jic;tigi2 mah-ba er2 x -si-a cir3 kug nu-mu-na-ab-be2
dub-la2-mah ki nam tar-re-de3 ka-inim-ma nu-jal2
&jic;gu-za ki di ku5-ru-bi nu-mu-un-gub di si nu-um-sa2-e
&d;alamuc-e &jic;jidru ba-da-an-cub cu-ni gu4-ud-gu4-ud
a2-nu2-da kug &d;nanna-ka balaj na-mu-un-tag-ge-ne
dub-cen kug lu2 igi nu-bar-re-dam erim2-e igi i-ni-in-bar
jic-nu2 gi4-rin-na nu-um-gub u2 za-gin3 nu-mu-un-barag2
&urud;alan uzugx(an.zag)-ge4 si-a-ba gu2-guru5 ba-an-ne-ec
engiz ensi kicib3-jal2-bi ec-da cu li-bi2-in-du7-uc
gu2 ki-ce3 jal2-la-ba ba-e-sug2-sug2-ge-ec kur2-re ba-ab-lah5-e-ec
uz-ga kug cu-luh dadag-ga cag4-gada-la2-be2-e-ne
jic-hur me kug-ga ba-da-ha-lam-e iri kur2-ce3 ba-e-re7-ec
&d;suen-e cag4 hul-la-ni a-a-ni-ir ba-ci-in-jen
igi a-a ugu-na &d;en-lil2-la2-ce3 dug3 ki ba-ni-in-us2
a-a ugu-ju10 en3-tukum-ce3 nij2-kas7-ju10 igi erim2 mu-e-du8 en3-tukum-ce3 sar
nam-en nam-lugal cum2-ma-za-am3 x mu-e-ci-de2
a-a &d;en-lil2 lu2 a2 aj2-e dug4-ga zid
inim kug-zu kalam-ma
di nij2 kur2-zu cag4
cag4 zu-mu-ug-ga i-zi-gin7 hu-luh-ha-za igi zid bar-mu-un-ci-ib
a-a &d;en-lil2 nam mu-e-tar-ra jalga ba-ra-an-du8-du8
siki-pa nam-en-na suh kece2-da-ja2
ud sikil mah luh-luh x x  x tug2-mu-dur7-ra mi-ni-in-mur10
&d;en-lil2-le dumu-ni &d;suen-ra inim zid mu-un-na-ab-be2
dumu-ju10 iri nam-he2 giri17-zal ca-ra-da-du3-a bal-zu ba-ci-ib-tuku
iri&ki; gul bad3 gal bad3-si-bi sig10-ge5 u3 ur5-re bal an-ga-am3
sa2 mi-ri-ib-dug4-ga bal ud ku10-ku10-ga-bi-ir jal2-lu ca-ra-dug4
dur2-u3 re ki-tuc e2-temen-ni2-gur3-ru-za zid-de3-ec du3-du3-am3
urim5&ki; giri17-zal-la he2-en-du3 uj3 he2-en-ci-gam-e
ur2-bi-a nij2 he2-en-jal2 &d;ezina2 he2-eb2-da-tuc
pa-bi-a giri17-zal he2-en-jal2 &d;utu he2-en-da-hul2
&jic;bancur-ba he2-jal2 &d;ezina2-ka gu2-da he2-em-mi-ib-la2
urim5&ki; iri an-ne2 nam tar-re ki-bi ha-ra-ab-gi4-gi4
&d;en-lil2-le gu3 zid de2-am3 gu2 an-ce3 he2-en-zig3
&d;nanna-ra ma-da sig igi-nim-ma gu2 hu-mu-na-ab-dirig
&d;suen-ra kaskal kur-ra-ke4 si he2-en-na-sa2-e
muru9-gin7 ki us2-sa-a-gin7 cu mu-un-na-ja2-ja2
inim dug4-ga an &d;en-lil2-la2-kam cu zid he2-ja2-ja2
a-a &d;nanna iri&ki;-ni urim5&ki;-ma saj il2-la mu-un-jen
cul &d;suen e2-kic-nu-jal2-la-ce3 im-ma-da-an-ku4-ku4
&d;nin-gal-e agrun kug-ga-na ni2 mu-ni-ib-te-en-te-en
urim5&ki;-ma e2-kic-nu-jal2-la-na im-ma-da-an-ku4-ku4
ki-ru-gu2 4(limmu5)-kam-ma
iri&ki; lil2-la2-am3 cag4-bi a-ce-ra gi er2-ra ba-an-mu2
cag4-bi a-ce-ra gi er2-ra ba-an-mu2
uj3-bi a-ce-er-ra ud mi-ni-ib-zal-zal-e
jic-gi4-jal2-bi-im
ud gig-ga ud gaba-zu zig3-ga-ab ud e2-za gi4-bi
ud uru2 gul-gul ud gaba-zu zig3-ga-ab ud e2-za gi4-bi
ud e2 gul-gul ud gaba-zu zig3-ga-ab ud e2-za gi4-bi
ud ki-en-gi-ra ba-e-zal-la kur-re he2-eb-zal
ud ma-da ba-e-zal-la kur-re he2-eb-zal
kur ti-id-nu-um&ki;-ma-ka he2-eb-zal kur-re he2-eb-zal
kur gu-ti-um&ki;-ma-ka he2-eb-zal kur-re he2-eb-zal
kur an-ca4-an&ki;-na-ka he2-eb-zal kur-re he2-eb-zal
an-ca4-an&ki;-e im-hul dal-la-gin7 kuc7 he2-ni-ib-su-su
cag4-jar lu2 nij2-hul he2-en-da-dab5 uj3 he2-em-ci-ib-gam-e
me an-na jic-hur uj3 gen6-ne2 an-ne2 nam-kur2-re
di kud ka-ac bar-re uj3 si sa2-sa2-e an-ne2 nam-kur2-re
kaskal kalam-ma-ke4 jiri3 ja2-ja2 an-ne2 nam-kur2-re
an-ne2 &d;en-lil2-bi nam-kur2-ru-ne an-ne2 nam-kur2-re
&d;en-ki &d;nin-mah-bi nam-kur2-ru-ne an-ne2 nam-kur2-re
&id2;idigna &id2;buranun-na a-bi tum3-de3 an-ne2 nam-kur2-re
cejx(im.a) an-na ki-a ce gu-nu an-ne2 nam-kur2-re
id2 a-bi-da a-cag4 ce-bi-da an-ne2 nam-kur2-re
ambar-ambar-re ku6 mucen tum3 an-ne2 nam-kur2-re
jic-gi gi sumun gi henbur mu2-mu2-de3 an-ne2 nam-kur2-re
an-ne2 &d;en-lil2-bi nam-kur2-ru-ne
&d;en-ki &d;nin-mah-bi nam-kur2-ru-ne
pu2-&jic;kiri6 lal3 jectin u3-tud
an-edin-na &jic;mac2-gurum u3-tud
e2-gal-la zi su3-ud-jal2 u3-tud
a-ab-ba he2-jal2 nij2 u3-tud an-ne2 nam-kur2-re
ma-da uj3 lu-a sig igi-nim-ma an-ne2 nam-kur2-re
an-ne2 &d;en-lil2-bi nam-kur2-re-ne an-ne2 nam-kur2-re
&d;en-ki &d;nin-mah-bi nam-kur2-re-ne an-ne2 nam-kur2-re
iri du3-du3-a uj3 car2-car2-ra
an ki nijin2-na uj3 saj sig10-ga
&d;nanna nam-lugal-zu dug3-ga-am3 ki-za gi4-ni-ib
urim5&ki; bal dug3 nam-he2 ud he2-ni-ib-su3-ud-de3
uj3-bi u2-sal-la he2-eb-nu2 e-ne su3-ud he2-em-ak
a nam-lu2-ulu3 ba-tu11 ku-re egir3-re mu-lu er2 a-ce-re
&d;nanna a iri-zu a e2-zu a nam-lu2-u18-lu-zu
ki-ru-gu2 5(ia2)-kam-ma-am3
lugal zalag-ga-ni iti6-gin7 kur-kur-ra pa e3-a
u3-na-dug4
lugal &d;utu-gin7 di si sa2 kud-kud-de3 ec-bar &d;ictaran-gin7 si sa2-sa2-e-ra
lugal cudu3-de3 jic tuku-ju10-ur2 u3-na-de3-tah
&m;lugal-nesaj-e &m;lugal-cu2 dumu nibru&ki; arad2-zu na-ab-be2-a
udu-gin7 ka u2 gu7-ju10 mu-e-pad3 naja dub2-ba i-ni-bad
gud &jic;cudul4-a nu-ub-ha-za la2-gin7 edin-na ba-ab-jen-ne-en
ab2 amar-bi nu-ub-da-la2-a-gin7 gu3 arhuc-a im-me
u8 sila4-bi e2-ubur-ra dab5-ba-gin7 cu-ni ba-ab-dab5-be2
mucen-gin7 gud3-ja2 lu2 cu ba-ni-in-ti
&jic;ma2 kar gen6-na-a li-bi2-ib-taka4-a-gin7 tum9-e ba-ab-dirig-ge
i-si-ic sila nibru&ki;-ka mu-gu7-e-en
iri kur2 iri-ja2 mu-da-an-kur9 lu2 en3 tar-re la-ba-tuku
e2 kur2 e2-ja2 mu-da-an-kur9 ugu-ja2-ac ba-ab-dun ba-x-x
iri-ja2 saj-gin7 kug ud la-ba-ni-du siki saj saj siki mu-dur7-re ba-la2
gu5-li dub3-sa zu-a kal-la-ju10
lu2 dili gu7-u3-gin7 igi tur mu-un-gid2-i-ec
ama ugu-ju10 ud-sakar ubur-ra-bi ubur-a-gin7
dug3-ge-ec ga-ju10 gu7-ju10 ka-ju10-ta ba-an-kar
a-a-ju10 cag4 ur2-bi-ta guru3-gur3-ru-a ki-ta ba-an-jar-re-en
nin arhuc-a-ju10 e2-bi ba-kal igi nu-mu-un-ci-bar-re
jic hul gurun nu-il2-la-gin7 lu2 na-ma-ci-hul2-le
jic.bil2-jic.bil2-me-en &jic;isimu2&sar; nu-tuku-me-en har-re nam-ba-tum2-un
lugal-ju10 en3-ju10 he2-tar-re ki-ur3-ju10-ce3 he2-em-mi-ib-gi4-gi4-in
lugal cudu3-de3 jic tuku-ju10-ur2
x x x
nibru&ki; x x x
udu-gin7 ka u2 gu7 mu-ni-in-cub
naja dub2-ba i-ni-bad
gud &jic;cudul4-a nu-ub-ha-za-gin7
edin-na ba-ab-jen-ne-en
ab2 amar-bi nu-ub-la2-a-gin7
gu3 arhuc-a i-im-me
bad zu ab-gin7
cu ba-ab-dab5-be2
&jic;ma2 kar gen6-na li-bi2-ib-taka4-a-gin7
tum9-e ba-ab-dirig-ge
x x x x
iri&ki; kug-kug-ga-am3 e-ne ba-am3-me-en-ze2-en kur dilmun&ki; kug-ga-am3
ki-en-gi kug-ga e-ne ba-am3-me-en-ze2-en kur dilmun&ki; kug-ga-am3
kur dilmun&ki; kug-ga-am3 kur dilmun sikil-am3
kur dilmun&ki; sikil-am3 kur dilmun&ki; dadag-ga-am3
dili-ni-ne dilmun&ki;-a u3-bi2-in-nu2
ki &d;en-ki dam-a-ni-da ba-an-da-nu2-a-ba
ki-bi sikil-am3 ki-bi dadag-ga-am3
dili-ni-ne dilmun&ki;-a u3-bi2-in-nu2
ki &d;en-ki &d;nin-sikil-la ba-an-da-nu2-a-ba
ki-bi sikil-am3 ki-bi dadag-ga-am3
dilmun&ki;-a uga&mucen; gu3-gu3 nu-mu-ni-be2
dar&mucen;-e gu3 dar&mucen;-re nu-mu-ni-ib-be2
ur-gu-la saj jic nu-ub-ra-ra
ur-bar-ra-ke4 sila4 nu-ub-kar-re
ur-gir15 mac2 gam-gam nu-ub-zu
cah2 ce gu7-gu7-e nu-ub-zu
nu-mu-un-su2 munu4 ur3-ra barag2-ga-ba
mucen-e an-na munu4-bi na-an-gu7-e
tum12&mucen;-e saj nu-mu-un-da-ru-e
igi-gig-e igi-gig-me-en nu-mu-ni-be2
saj-gig-e saj-gig-me-en nu-mu-ni-be2
um-ma-bi um-ma-me-en nu-mu-ni-be2
ab-ba-bi ab-ba-me-en nu-mu-ni-be2
ki-sikil a nu-tu5-a-ni iri-a nu-mu-ni-ib-sig10-ge
lu2 id2-da bal-e ji6-de3 nu-mu-ni-be2
nijir-e zag-ga-na nu-um-nijin2-nijin2
nar-e e-lu-lam nu-mu-ni-be2
zag iri-ka i-lu nu-mu-ni-be2
&d;nin-sikil-la a-a-ni &d;en-ki-ra gu3 mu-na-de2-e
iri mu-e-cum2 iri mu-e-cum2 nam-ju10 cum2-ma-zu
dilmun iri mu-e-cum2 iri mu-e-cum2 nam-ju10 cum2-ma-zu
x x mu-e-cum2 iri mu-e-cum2 nam-ju10 cum2-ma-zu
iri kar id2-da nu-un-tuku-a
x x mu-e-cum2 iri mu-e-cum2 nam-ju10 cum2-ma-zu
x  x
iri a-cag4 a-gar3 ab-sin2 nu-un-tuku-a
&d;utu an-na gub-be2-e
gir16 du-a gaba ezen&ki;-na-ta
e2-suhur si &d;nanna-a-ta
ka a ki-a du.du-ta a dug3 ki-ta  du
jiri3-ma-an gal-la-za a he2-em-ta-ed3-de3
iri-zu a he2-jal2-la hu-mu-ra-na8-na8
dilmun&ki; a he2-jal2-la hu-mu-ra-na8-na8
pu2 a sis-a-zu pu2 a dug3-ga he2-em
iri-zu e2-gun2 kar-ra kalam-ma-ka he2-a
dilmun&ki; e2-gun2 kar-ra kalam-ma-ka he2-a
kur tu-uk-ri-ic&ki; kug-sig17 ha-ra-li
&na4;za-gin3 x x x-ga hu-mu-ra-bal-bal-e
kur me-luh-ha&ki; &na4;gug nij2 al di kal-la
&jic;mec3 cag4-gan jic-ab-ba sig5-ga
ma2 gal-gal hu-mu-ra-ab-sa2
kur mar-ha-ci&ki; na4 kal-la &na4;du8-ci-a
gaba hu-mu-ra-ab-x
kur ma2-gan&ki; urud nij2 kalag-ga usu-(x)
&na4;esi &na4;u &na4;cu-min3 hu-mu-x
kur ab-ba&ki;-ke4 &jic;esi me-te-bi x lugal-la hu-mu-ra-ab-x (x)
kur za-lam-jar&ki; siki gun3 sag9-ga x hu-mu-ra-ab-x
kur elam&ki;-ma siki igi saj5 gu2-un-gu2-un hu-mu-ra-ab-bal-bal-e
ec3 urim2&ki; barag nam-lugal-la iri&ki;
ce-i3-jic tug2 mah tug2 sig5 ma2 gal-gal hu-mu-ra-ab-sa2
a-ab-ba dajal-la he2-jal2-bi hu-mu-
iri&ki; ki-tuc-bi ki-tuc dug3-ga-am3
dilmun&ki; ki-tuc-bi ki-tuc dug3-ga-am3
ce-bi ce di4-di4-la2-am3
zu2-lum-bi zu2-lum gu-ul-gu-la
buru14-bi 3-am3
jic-bi jic x x
i3-ne-ec2 &d;utu ud ne-a
&d;utu an-na gub-be2-e
gir16 du-a gaba ezen&ki;-na-ta
e2-suhur si &d;nanna-a-ta
ka a ki-a du.du-ta a dug3 ki-ta mu-na-ra-du
jiri3-ma-an gal-la-na a im-ta-ed3-de3
iri-ni a he2-jal2-la im-ta-na8-na8
dilmun&ki; a he2-jal2-la im-ta-na8-na8
pu2 a sis-a-ni pu2 a dug3-ga na-nam
a-cag4 a-gar3 ab-sin2-a-ni ce mu-na-ab-x-cum2
iri-ni e2-gun2 kar-ra kalam-ma-ka na-nam
dilmun&ki; e2-gun2 kar-ra kalam-ma-ka na-nam
i3-ne-ec2 &d;utu ud ne-a ur5 he2-na-nam-ma
dili-ni jectug2-ge tuku-a &d;nin-tur5 ama kalam-ma-ce3
&d;en-ki-ke4 jectug2-ge tuku-a &d;nin-tur5 ama kalam-ma-ce3
jic3-a-ni eg2-a ba-an-ci-in-dun-e
jic3-a-ni gi-a gir5-gir5-e ba-an-ci-gir5-gir5-e
jic3-a-ni bar-ce3 mah-he ca-ba-ra-an-zi-zi
gu3 bi2-in-de2 ambar-ra lu2 nu-mu-un-dab-be2
&d;en-ki-ke4 gu3 bi2-in-de2
zi an-na i3-pad3
nu2-a ambar-ra nu2-a ambar-ra giri17-zal
&d;en-ki-ke4 a &d;dam-gal-nun-na-ka-ni mi-ni-in-dug4
&d;nin-hur-saj-ja2-ke4 a cag4-ga ba-ni-in-ri
a cag4-ga cu ba-ni-in-ti a &d;en-ki-ka3-ka
ud 1-am3 itid 1-a-ni
ud 2-am3 itid 2-a-ni
ud 3-am3 itid 3-a-ni
ud 4-am3 itid 4-a-ni
ud 5-am3 itid 5-a-ni
ud 6-am3 itid 6-a-ni
ud 7-am3 itid 7-a-ni
ud 8-am3 itid 8-a-ni
ud 9-am3 itid 9-a-ni itid nam-munus-a-ka
i3 li-gin7 i3 li-gin7 i3-he-nun-na-gin7
&d;nin-tur5 ama kalam-ma-ka
i3 li-gin7
&d;nin-nisig in-tu-ud
&d;nin-nisig gu2 id2-da-ke4 ce3-mi-ni-ib-e3
&d;en-ki-ke4 ambar-ra im-da-la2 e-ne im-da-la2 e-ne
sukkal-a-ni &d;isimud4-de3 gu3 mu-na-de2-e
lu2-tur sag9-ga-e ne nu-mu-un-su-ub-be2
&d;nin-nisig sag9-ga-e ne nu-mu-un-su-ub-be2
sukkal-a-ni &d;isimud4-de3 mu-na-ni-ib-gi4-gi4
lu2-tur sag9-ga-e ne nu-mu-un-su-ub-be2
&d;nin-nisig sag9-ga-e ne nu-mu-un-su-ub-be2
lugal-ju10 im-dirig ga-ri im-dirig ga-ri
jiri3-ni 1-a &jic;ma2-a bi2-in-gub
2-kam-ma bar-rim4-ma nam-mi-in-gub
gaba im-ma-an-tab ne im-ma-an-su-ub
&d;en-ki-ke4 a cag4-ga ba-ni-in-ri
a cag4-ga cu ba-ni-in-ti a &d;en-ki-ka3-ka
ud 1-am3 itid 1-am3
ud 2-am3 itid 2-am3
ud 9-am3 itid 9-am3 itid nam-munus-a-ka
i3 li-gin7 i3 li-gin7 i3-he-nun-na-gin7
&d;nin-nisig i3 li-gin7 i3 li-gin7 i3-he-nun-na-gin7
&d;nin-kur-ra in-tu-ud
&d;nin-kur-ra gu2 id2-da-ke4 ce3-mi-ni-ib-e3
&d;en-ki-ke4 ambar-ra im-da-la2 e-ne im-da-la2 e-ne
sukkal-a-ni &d;isimud4-de3 gu3 mu-na-de2-e
lu2-tur sag9-ga-e ne nu-mu-un-su-ub-be2
&d;nin-kur-ra sag9-ga-e ne nu-mu-un-su-ub-be2
sukkal-a-ni &d;isimud4-de3 mu-na-ni-ib-gi4-gi4
lu2-tur sag9-ga-e ne su-ub-bu-ma-ni
&d;nin-kur-ra sag9-ga-e ne su-ub-bu-ma-ni
lugal-ju10 im-dirig ga-ri im-dirig ga-ri
jiri3-ni 1-a &jic;ma2-a bi2-in-gub
2-kam-ma bar-rim4-ma nam-mi-in-gub
gaba im-ma-an-tab ne im-ma-an-su-ub
&d;en-ki-ke4 a cag4 ba-ni-in-ri
a cag4-ga cu ba-ni-in-ti a &d;en-ki-ka3-ka
ud 1-am3 itid 1-a-ni
ud 9-am3 itid 9-a-ni itid nam-munus-a-ka
i3 li-gin7 i3 li-gin7 i3-he-nun-na-gin7
&d;nin-kur-ra i3 li-gin7 i3 li-gin7 i3-he-nun-na
&d;uttu munus ni-buluj3 in-tu-ud
&d;nin-kur-ra &d;nin-imma3 ci-im-ma-an-tu-ud
lu2-tur i3-buluj3-e ul im-ma-an-ti
&d;nin-imma3 gu2 id2-da-kam ce3-em-mi-
&d;en-ki-ke4 ma2-ta im-ta-gid2-de3 im-da-la2 x
&d;nin-imma3 gu2 id2-da-kam igi im-ma-ni-in-x-
sukkal-a-ni &d;isimudx(enkum)-ra gu3 mu-na-de2-e
lu2-tur sag9-ga-gin7 je26-e ne nam-in-su-ub
&d;nin-imma3 sag9-ga-gin7 je26-e jic3 nam-in-du3
sukkal-a-ni &d;isimudx(enkum)-e mu-na-ni-ib-gi4-gi4
lugal-ju10 i-im-dirig ga-ri i-im-dirig ga-ri
jiri3-ni 1-am3 ma2-a bi2-gub
2-kam-ma-am3 bar-rim4-ma u3-bi2-gub
gaba cu im-mi-in-dab5 ur2-ra-na nu2-a
lu2-tur jic3 im-mi-in-dug4 ne im-ma-ni-in-su-ub
&d;en-ki-ke4 &d;nin-imma3 a cag4 mu-ni-in-ri
a cag4-ga cu ba-ni-in-ti a &d;en-ki-ka3-kam
munus-e ud 1-bi itid 1-bi na-nam
ud 2-bi itid 2-bi na-nam
ud 3-bi itid 3-bi na-nam
ud 4-bi itid 4-bi na-nam
ud 5-bi itid 5-bi na-nam
ud 6-bi itid 6-bi na-nam
ud 7-bi itid 7-bi na-nam
ud 8-bi itid 8-bi na-nam
ud 9-bi itid nam-munus-a-ni na-nam
i3 li-gin7 i3 li-gin7 i3-he-nun-na-gin7
&d;nin-imma3 i3 li-gin7 i3-he-nun-na-gin7
&d;uttu munus ni-buluj3 in-tu-ud
&d;nin-tur5-re &d;uttu-ra gu3 mu-na-de2-e
na ga-e-de5 na de5-ju10 he2-e-dab5
inim ga-ra-ab-dug4 inim-ju10-ce3 jectug2-zu
lu2 1-am3 ambar-ra im-da-la2 e-ne im-da-la2 e-ne
&d;en-ki-ke4 ambar-ra im-da-la2 e-ne im-da-la2 e-ne
igi im-x x
x
&d;uttu munus ni-buluj3 x x
x x
x x x a na x
x x x cag4-za
ukuc2 sur-ra-x de6-um
&jic;hachur gu ul-ul-ba de6-um
&jic;jectin ga-ra-an-ba de6-um
e2-a saman2-ju10 he2-dab5
&d;en-ki-ke4 saman2-ju10 he2-bi2-in-dab5
2-kam-ma a si-si-da-ni
eg2 a bi2-in-si
pa5 a bi2-in-si
kislah a bi2-in-si
nu-&jic;kiri6 sahar-ra hul2-a-na bi2-
gu2-ni gu2-da im-ci-in-la2-e-de3
a-ba-me-en &jic;kiri6
&d;en-ki-ke4 nu-&jic;kiri6-
ukuc2 sur-ra-na im-ma-na-an-de6
&jic;hachur gu ul-ul-ba im-ma-na-an-de6
&jic;jectin ga-ra-an-ba im-ma-na-an-de6 ur2-ra-ni bi2-in-si-si
&d;en-ki-ke4 igi-ni im-ma-an-sig7-sig7 jidru cu bi2-in-du8
&d;en-ki-ke4 &d;uttu-ra jiri3 im-ma-an-gub
e2-na al-dub2-dub2-e jal2-u3 jal2-u3
a-ba-me-en za-e-me-en
je26-e nu-&jic;kiri6 ukuc2 &jic;hachur &jic;jectin he2-am3-ce3 ga-mu-ra-ab-cum2
&d;uttu cag4 hul2-la-ni-ta e2-e jal2 ba-an-taka4
&d;en-ki-ke4 &d;uttu-ra munus ni-buluj3
ukuc2 sur-ra-na ba-na-ab-cum2-mu
&jic;hachur gu ul-ul-ba ba-na-ab-cum2-mu
&jic;jectin ga-ra-an-ba ba-na-ab-cum2-mu
kac &gi;ba-an gu-la im-ma-ab-
&d;uttu munus ni-buluj3 gabu2 mu-na-ab-sig10-ge cu mu-na-sag3-ge
&d;en-ki-ke4 &d;uttu-ra ul im-ma-ni-in-ti
gaba cu im-mi-in-dab ur2-ra-na nu2-a
hac2 mu-un-tag-tag-ge cu mu-un-tag-tag-ge
gaba cu im-mi-in-dab5 ur2-ra-na nu2-a
lu2-tur jic3 im-in-du3 ne im-ma-ni-in-su-ub
&d;en-ki-ke4 &d;uttu a cag4 mu-ni-in-ri
a cag4-ga cu ba-ci-in-ti a &d;en-ki-ka3-kam
&d;uttu munus sag9-ga a2 hac2-ju10 im-me a2 bar-ju10 a2 ca3-ba-ju10 im-me
&d;nin-hur-saj-ja2 a hac2-ta ba-an-tag-tag
u2-jic im-ma-an-mu2
u2-lal3 im-ma-an-mu2
u2-sar-ra im-ma-an-mu2
&u2;a.numun2 im-ma-an-mu2
&u2;a-tu-tu im-ma-an-mu2
&u2;ac-tal2-tal2 im-ma-an-mu2
&u2; im-ma-an-mu2
&u2;am-ha-ru im-ma-an-mu2
&d;en-ki-ke4 ambar-ra im-da-la2 e-ne im-da-la2 e-ne
sukkal-a-ni &d;isimud4-de3 gu3 mu-na-de2-e
u2 je26-e nam-bi li-bi2-tar-re
a-na-am3 ne-e a-na-am3 ne-e
sukkal-a-ni &d;isimud4-de3 mu-na-ni-ib2-gi4-gi4
lugal-ju10 u2-jic mu-na-ab-be2
mu-na-kud-de3 ba-gu7-e
lugal-ju10 u2-lal3 mu-na-ab-be2
mu-na-bur12-re ba-gu7-e
lugal-ju10 u2-sar-ra mu-na-ab-be2
mu-na-kud-de3 ba-gu7-e
lugal-ju10 &u2;a.numun2 mu-na-ab-be2
mu-na-bur12-re ba-gu7-e
lugal-ju10 &u2;a-tu-tu mu-na-ab-be2
mu-na-kud-de3 ba-gu7-e
lugal-ju10 &u2;ac-tal2-tal2 mu-na-ab-be2
mu-na-bur12-re ba-gu7-e
lugal-ju10 &u2; mu-na-ab-be2
mu-na-kud-de3 ba-gu7-e
lugal-ju10 &u2;am-ha-ru mu-na-ab-be2
mu-na-bu-re ba-gu7-e
&d;en-ki-ke4 u2 nam-bi bi2-in-tar cag4-ba ba-ni-in-zu
&d;nin-hur-saj-ja2-ke4 mu &d;en-ki nam-erim2 ba-an-kud
i-bi2 na-aj2-til3-la en-na ba-ug5-ge-a i-bi2 ba-ra-an-bar-re-en
&d;a-nun-na-ke4-ne sahar-ta im-mi-in-durunx(ku.ku)-ne-ec
ka5-a &d;en-lil2-ra mu-na-da-ab-be2
je26-e &d;nin-hur-saj-ja2 mu-e-ci-tum2-mu-un a-na-am3 nij2-ba-ju10
&d;en-lil2-le ka5-a mu-na-ni-ib2-gi4-gi4
za-e &d;nin-hur-saj-ja2 mu-e-tum2-mu-un-nam
iri-ja2 2 jic-gana2 ga-ri-du3 mu-zu he2-pad3-de3
ka5-a su-ni 1-am3 im-ma-an-pec5-pec5
siki-ni 1-am3 im-ma-an-bur2-bur2
igi-ni 1-am3 cembizid bi2-in-jar
nibru&ki;-ce3 mu-jen-ne-en &d;en-lil2
urim2&ki;-ce3 mu-jen-ne-en &d;nanna
larsam&ki;-ce3 mu-jen-ne-en &d;utu
unug&ki;-ce3 mu-jen-ne-en &d;inana x
x i3-me-a zi-ju10 mu-x-tum2-mu
x x x
&d;nin-hur-saj-ja2 x
ne
ba ne du
&d;nin-hur-saj-ja2-ke4 e2 kac4 im-ma-an-dug4
&d;a-nun-na-ke4-ne tug2-ga-ni ba-an-dab5-be2-ec
li im-ma-an-ak-ec
nam im-ma-an-tar-ec
cu li im-ma-an-bur2-ru-uc
&d;nin-hur-saj-ja2-ke4 &d;en-ki gal4-la-na ba-ni-in-tuc
cu muc3-ba  bar-ba ne x
cec-ju10 a-na-zu a-ra-gig
ugu-dilim2-ju10 ma-gig
&d;ab-u2 im-ma-ra-an-tu-ud
cec-ju10 a-na-zu a-ra-gig
pa siki-ju10 ma-gig
&d;nin-siki-la2 im-ma-ra-an-tu-ud
cec-ju10 a-na-zu a-ra-gig giri17-ju10 ma-gig
&d;nin-giri17-u3-tud im-ma-ra-an-tu-ud
cec-ju10 a-na-zu a-ra-gig ka-ju10 ma-gig
&d;nin-ka-si im-ma-ra-an-tu-ud
cec-ju10 a-na-zu a-ra-gig zi-ju10 ma-gig
&d;na-zi im-ma-ra-an-tu-ud
cec-ju10 a-na-zu a-ra-gig a2-ju10 ma-gig
&d;a2-zi-mu2-a im-ma-ra-an-tu-ud
cec-ju10 a-na-zu a-ra-gig ti-ju10 ma-gig
&d;nin-ti im-ma-ra-an-tu-ud
cec-ju10 a-na-zu a-ra-gig zag-ju10 ma-gig
&d;en-sa6-ag im-ma-ra-an-tu-ud
di4-di4-la2-la2 ba-tud-de3-en-na-ac nij2-ba nam-la2
&d;ab-u2 lugal u2 he2-a
&d;nin-siki-la2 en ma2-gan-na he2-a
&d;nin-giri17-u3-tud &d;nin-a-zu ha-ba-an-tuku-tuku
&d;nin-ka-si nij2 cag4 si he2-a
&d;na-zi u3-mu-un-dar-a ha-ba-an-tuku-tuku
&d;a2-zi-mu2-a &d;nin-jic-zid-da ha-ba-an-tuku-tuku
&d;nin-ti nin itid-e he2-a
&d;en-sa6-ag en dilmun-na he2-a
&d;en-ki za3-mi2
&d;li-pi2-it-ec4-tar2 lugal saj il2 nun barag-ga
he2-du7 &jic;isimu2&sar; nam-lugal-la
&d;utu-gin7 du ce-er-zid kalam-ma
nam-nun-ce3 mah me gal-la u5
ub-da 4 uj3 ki jar-ra
ce-ga &d;en-lil2-la2 &d;nin-lil2-le ki aj2
cul zid igi gun3 barag-ga tum2-ma
men aga zid saj me-te-jal2
cibir cu du8 du7 saj gig2-ga
nun &d;li-pi2-it-ec4-tar2 dumu &d;en-lil2-la2 sipad igi-jal2-tuku
uj3 lah5-lah5-e jissu dug3-ga ud ic-e ni2 dub2-bu
en alim mah an-ne2 ki aj2
jickim-til3-zu-um ama &d;nin-lil2-la2
&d;li-pi2-it-ec4-tar2 a2 nun hu-mu-te-jal2
ka lal3-gin7 dug3 mu ka-ge du7
cag4-ge de6-a dam &d;inana
&d;en-ki-ke4 jectug2 dajal saj-e-ec rig7-ga
&d;nisaba munus ul-la gun3-a
munus zid dub-sar nin nij2-nam zu
si-zu im-ma si ba-ni-in-sa2
cag4 dub-ba-ka gu-cum2 mi-ni-in-sag9-sag9
gi-dub-ba kug-sig17-ka cu mu-ni-in-gun3
gi-1-nindan ec2-gana2 za-gin3
jic-as4-lum le-um igi-jal2 cum2-mu &d;nisaba-ke4 cu dajal ma-ra-an-dug4
&d;li-pi2-it-ec4-tar2 dumu &d;en-lil2-la2-me-en
nij2-zid nij2-gen6-na pa bi2-e-e3
en sag9-zu an-zag-ce3 na-dul
&d;li-pi2-it-ec4-tar2 lugal umuc gal-gal-la ad gi4-gi4
inim-ma nu-kuc2-u3 gal-zu ka-ac bar uj3-e si sa2
jectug2 dajal nij2-nam gal-le-ec zu
di kur-kur-ra-ke4 si sa2-sa2-e-de3
inim cag4-ga jal2-la lul zid-bi mu-e-zu
&d;li-pi2-it-ec4-tar2 lu2-erim2-ra guru5-uc mu-e-ta-ab-ed2-de3-en
ka cer7-da-ka jiri3 saga11 dug4 lu2 zi-zi-i mu-e-zu
nam-tag dugud ka garac2-kam lu2 til-le mu-ni-in-zu
a2-tuku sa gaz nu-mu-un-ci-ak-e
kalag-ga sig9-ga ce29-ec2 nu-mu-un-ak-e
nij2-si-sa2 ki-en-gi ki-uri-a mu-ni-jar
su kalam-ma mu-dug3
&d;li-pi2-it-ec4-tar2 lugal i3-si-in&ki;-na lugal ki-en-gi ki-uri-me-en
nibru&ki;-ce3 dub sar-re-me-en
e2-kur-re e2 &d;en-lil2-la2-ce3 &d;li-pi2-it-ec4-tar2 saj us2-bi za-e-me-en
&d;en-lil2 &d;nin-lil2-ra ki aj2 cag4-ba-me-en
ur-saj &d;nin-urta mackim kalag-ga-zu-um
&d;nuska sukkal-mah a2-tah inim-ma-zu-um
icib kec3&ki;-ce3 &d;nin-tur5-re zid-de3-ec pad3-da-me-en
urim2&ki;-ce3 jal2-la cul jic tuku &d;suen-na-me-en
&d;en-ki-ke4 eridug&ki;-ta aga zid cum2-ma-me-en
ki unug&ki;-ga kug &d;inana-ra &d;li-pi2-it-ec4-tar2 hi-li cag4-ga-na-me-en
&d;nin-i3-si-in-na-ke4 i3-si-in&ki;-na barag mah-zu mi-ni-in-ri
i-lu cag4-ga mu bal sag9-ga
nun-e nun uru16 dirig gal mah-bi
ad-da-zu &d;ic-me-&d;da-gan lugal kalam-ma-ke4
&jic;gu-za-na suhuc-bi mu-ra-an-ge-en
inim dug4-ga an &d;en-lil2-la2-ta
du17 nim kur-kur-ra si-a mu-ni-in-jar mu-e-ni-jar
&d;li-pi2-it-ec4-tar2 dumu &d;en-lil2-la2-me-en
nij2-gen6-na-zu ka-ga14 mi-ni-in-jal2
za3-mi2-zu e2-dub-ba-a-ka im mu-e-ni-dug4-dug4 im-e nam-da13-da13
dub-sar-re a-le he2-em-ci-ak-e gal-le-ec he2-i-i
ar2-zu e2-dub-ba-a-ka muc3 nam-ba-an-tum2-mu
sipad gu2-tuku cul dumu &d;en-lil2-la2
&d;li-pi2-it-ec4-tar2 za3-mi2
u4-ru-u4-ru
aj2 ga-ca-an-an-ka u4-ru
aj2 me ur3-ru u4-ru
aj2 nu-nus zid-ju10
ki-sikil zid-ju10
he2-nun x &d;dumu-zid-da
&d;ucumgal-an-na
aj2 ga-ca-an gu
ga-ca-an-e2-gal-la
x x ic
cir3-nam-cub-ba-kam
cir3-nam-cub
ud huc gal me-lem4
&d;inana me3-a ni2 me-lem4 gur3-ru
&d;inana me3 e-ne di-di
&d;inana me3-a ni2 me-lem4 gur3-ru
ki &d;en-lil2-le bi2-in-dug4-ga-ce3
su pirij sa pirij-ja2 ci-im-ma-zi-zi-de3-en
ab sig nim-ma-ke4 u2-gin7 e nijin ga a ba
&d;ickur-gin7 ka mah dib i3-cid
ur-saj gal-gal gu2-tuku-bi-gin7
giri17-bi ki ca-mu-x  ki-ce3 cu ha-ra-ab-x-x
ur-saj gal gu2-tuku lugal nin-e-ne
ec3 kec3&ki;-e ki ha-ra-ab-gi4-gi4
giri17-bi ki-ce3 ha-ra-ab-x-e
nin-ju10 abzu-ta igi ca-mu-ni-in-jar
an-ne2 si saj-bi jiri3 ki mu- ca-mu-ra-ab-dug4
an lugal-da me ba-a-me-en
&d;en-lil2-gin7 zag-ge4 si-a-me-en
ka-ac mah unken-na ca-mu-un-bar-re-en
jic-nu11-gin7 an-ta cag4 unken-na-ka
zid-du ca-mu-un-ni-du erim2-du ca-mu-ni-dab5 erim2 ca-mu-ni-du
zid-du e2-gal-la &d;utu nam-mi-du ca-mu-na-e3
ka-bi dug4-ga x-bi ci-im-ma-ni-ib-gi4-gi4-in
lugal-ra uj3 ca-mu-na-x kij2 x
igi-zu huc-am3 saj-ki-zu dugud-dam
&d;en-lil2-le za-a-ra mu-ra-an-cum2
bal-bal-e &d;inana-kam
&m;i-la-ak-ni-id u3-na-dug4
&m;&d;utu-dug3-e na-ab-be2-a
kaskal itid 1(dic) ud 15-kam ud im-za he2-bi2-du
cag4 ni-qum&ki;-ma-ce3 ni-qum&ki;-ma-ta a-na-ce-am3 itid-da ud 3(ec5)-kam-ma-bi
a2 aj2-ja2-zu na-ma-tum3
bar-zu en3 bi2-in-tar jiri3-zu si ba-ab-sa2
2(min) ance-jic-am3 kug-bi 4(limmu5) gij4
1(dic) cag4-ga-du3 gada kug-bi mac gij4
a2 &jic;ma2-zu 1(dic) gij4
a2 mas-su &jic;ma2-zu ma-zu ma-zum &jic;ma2-zu ma2-zu 1(dic) 1/3 gij4-am3
a bi2-si-ig
zig3-ga dili-dili-zu cag4-bi-ta nu-jal2
2(ac.ac) gun2 siki da-gal-tum-ma da-ga-al-tum-ma da-ga-an-tum-ma kug-bi ha-ra-da-cid
nij2-sam2-ma kug 1(dic) 2/3 2/3 ma-na-kam nagga-a gi4-ma-ni-ib
&na4;du8-ci-a &na4;nir7-igi &na4;nir7-muc-jir2 &na4;nir7-muc-su3-ud
jectug2-zu he2-en-jal2
kug dili-dili-zu saj-bi ha-ra-ab-dab5 im-ma hu-mu-ra-ab-tag hu-mu-ra-ab-ak
ud-da-ta a2 aj2-ja2-zu he2-em-tum3
a-ma-ru-kam
ud re-a-ta ud an ki-bi-ta ba-an-dim2-ma-ba
ji6 re-a-ta ji6 an ki-bi-ta ba-an-dim2-ma-ba
mu re-a-ta mu nam ba-tar-ra-ba
&d;a-nun-na-ke4-ne ba-tu-ud-da-a-ba
&d;ama-&d;inana nam-nir.pa-ce3 ba-tuku-a-ba
&d;ama-&d;inana an ki-a ba-hal-hal-la-a-ba
&d;ama-&d;inana  ba-a-pec u3-tud-da-a-ba
dijir kurum6-ma-bi a x x unu2-bi-ce3 ba-ab-kece2-a-ba
dijir car2-car2 kij2-ja2 al-sug2-ge-ec dijir tur-tur du2-lum im-il2-il2-e-ne
dijir id2 im dun-dun-u3-ne sahar-bi ha-ra-li im-dub-dub-be2-ne
dijir im ar3-ar3-re-ne zi-bi inim am3-ma-jar-re-ne
ud-ba jectug2 dajal mud dijir car2-car2 jal2-jal2
&d;en-ki-ke4 engur buru3 a-sur-ra ki dijir na-me cag4-bi u6 nu-um-me
ki-nu2-ni i3-nu2 u3 ku nu-um-zi-zi
dijir er2-ra im-pad-pad-ne a-nir jal2 i3-ak im-me-ne
lu2 ku-ra i3-nu2-a-ra ki-nu2-bi nu-um-zi-zi-ra
&d;namma-ke4 ama palil u3-tud dijir car2-car2-ra-ke4-ne
er2-ra dijir-re-e-ne dumu-ni-ir ba-ci-in-de6
x mu-un-ci-nu2-u3-nam u3 mu-un-ci-ku-ku-na-nam
x te ba  nu-mu-un-zi-zi
dim3-me2-er cu dim2-dim2-ma-zu x gu2-bi im-tu10-tu10-ne
du5-mu-ju10 ki-nu2-zu zig3-ga i-bi2 ma-al-la-zu-ta na-aj2-kug-zu u3-mu-e-kij2-ja2
kij2-sig10 dim3-me2-er-e-ne-ke4 u3-mu-e-dim2 du2-lum-bi ha-ba-tu-lu-ne
&d;en-ki-ke4 inim ama-na &d;namma-ke4 ki-nu2-na ba-ta-zig3
hal-an-kug nijin2 cag4 kuc2-u3-da-na hac im-mi-ni-ra
jectug2 jizzal en3 tar  nam-kug-zu mud me-dim2 nij2-nam-ma sig7-en sig7-hi im-ta-an-e3
&d;en-ki-ke4 a2-ni ba-ci-in-de6 jectug2 i3-ni10-ni10-e
&d;en-ki-ke4 mud me-dim2 ni2-te-a-na cag4-bi jectug2-ta u3-mu-ni-de5-ge
ama-ni &d;namma-ra gu3 mu-un-na-de2-e
ama-ju10 mud mu-jar-ra-zu i3-jal2-la-am3 zub-sig3 dijir-re-e-ne kece2-i3
cag4 im ugu abzu-ka u3-mu-e-ni-in-car2
sig7-en sig7-hi im mu-e-kir3-kir3-re-ne za-e me-dim2 u3-mu-e-ni-jal2
&d;nin-mah-e an-ta-zu he2-ak-e
&d;nin-imma3 &d;cu-zi-an-na &d;nin-ma-da &d;nin-barag
&d;nin-mug &d;car.car.gaba &d;nin-gun3-na
tud-tud-a-zu ha-ra-gub-bu-ne
ama-ju10 za-e nam-bi u3-mu-e-tar &d;nin-mah zub-sig3-bi he2-kece2
i3-du3 nam-lu2-ulu3
-ke4 nam-lu2-ulu3 am3-ma-
ha saj-e saj am3-ma-
dim2-zu unu6 ri-zu ga-a-am3
sar-e jic-nu11 mi-ni-in-il2 nam-lu2-ulu3
sag2 numun2-e mi-ni-in-ri u3-tud na-bi mu-de5
&d;en-ki-ke4 kij2 ni10-ni10-da x mi-ni-in-la2 cag4-bi ba-hul2
ama-ni &d;namma &d;nin-mah-ce3 jicbun na-am3-ma-ni-in-jar
gu2 sig7-en sig7-hi nun-ne-ke4 nam-tar gi saj ninda i-im-gu7-e
an-e &d;en-lil2-bi en &d;nu-dim2-mud-e mac kug i-im-cej6-cej6
dijir car2-car2-ra-ke4-e-ne ka tar i-im-si-il-le-ne
en jectug2 dajal-la a-ba-a jectug2 i3-de5-ge
en gal &d;en-ki-ke4 nij2 ak-ak-zu-ce3 a-ba-a i3-sig10-ge
a-a tud-da-gin7 me nam tar-tar-ra me za-e al-me-en-na
&d;en-ki-ke4 &d;nin-mah-e kac im-na8-na8-ne cag4-bi ul mu-un-te
&d;nin-mah-e &d;en-ki-ra gu3 mu-na-de2-e
me-dim2 na-aj2-lu2-ulu3-ta sag9-ge hul ma-al-la-a-kam
ki cag4 gi4-a-ju10 na-aj2-tar bi2-ib-sig10-ge bi2-ib-hul-e
&d;en-ki-ke4 &d;nin-mah-e mu-na-ni-ib-gi4-gi4
nam-tar cag4-ge de6-a-zu sag9-ge hul ma-al ga-am3-ci-ib2-la2
&d;nin-mah-e im ugu abzu-a cu-ni mu-ni-in-ti
lu2 gi cu cu2-cu2 sa2-sa2-de3 nu-gam lu2-u3 am3-ma-ni-in-dim2
&d;en-ki-ke4 lu2 gi cu cu2-cu2 sa2-sa2-de3 nu-gam igi du8-a-ni-ta
nam-bi i-ni-in-tar saj lugal-la-ke4 am3-ma-ni-in-gub
gi4-bi jic-nu11 gi4-gi4 lu2 u6-e am3-ma-ni-in-dim2
&d;en-ki-ke4 jic-nu11 gi4-gi4 lu2 u6-e igi du8-a-ni-ta
nam-bi i-ni-in-tar nam-nar mi-ni-in-ba
x gal ucumgal-la igi lugal-la-ke4 am3-ma-ni-in-gub
pec-bi jiri3 2 hum jiri3 dab5-ba-a am3-ma-ni-in-dim2 lu2 pec-bi &lu2;lil u3-tud-bi lu2-u3 am3-ma-
&d;en-ki-ke4 jiri3 2 hum jiri3 dab5-ba igi du8-a-ni-ta &d;en-ki-ke4 &lu2;lil u3-tud-bi lu2-u3 igi du8-a-ni-ta
kij2  kug-babbar-dim2 me-lem4-ma-ni am3-ma-ni-in-x nam-bi i-ni-in-tar saj lugal-la-ke4 im-ma-ci-in-gub
pec-gi lu2 a sur-sur-ra am3-ma-ni-dim2
&d;en-ki-ke4 lu2 a sur-sur-ra igi du8-a-ni-ta
a mu7-mu7 mi-ni-in-tu5 nam-tar su-bi am3-ma-ni-in-zig3
pec-pec-gi munus nu-u3-tud am3-ma-ni-in-dim2
&d;en-ki-ke4 munus nu-u3-tud igi du8-a-ni-ta
nam-bi mi-ni-in-tar e2-mi2-a-ke4 am3-ma-ni-in-du3 uc-bar mu-ni-in-du8 e2-mi2-a-kam am3-ma-ci-in-dim2
pec-bal-gi lu2 su-ba jic3 nu-jar gal4-la nu-jar am3-ma-ni-dim2
&d;en-ki-ke4 lu2 su-ba jic3 nu-jar gal4-la nu-jar igi du8-a-ni-ta
&d;nibru&ki; tiru(gal.te)-e mu-e mu-ni-in-sa4-a
igi lugal-la-ke4 gub-bu-de3 nam-bi a-ma-ni-in-tar
&d;nin-mah-e im nijin2 cu-na ki-a mu-un-cub lul-ac lib mu-un-jar &d;en-ki-ke4 im cu-nijin2-na ki-a in-cub lul-ac i3-ni-gi
en gal &d;en-ki-ke4 &d;nin-mah-a-ra gu3 mu-un-na-de2-e
lu2 cu dim2-ma-zu-ce3 nam-bi i-ni-in-tar ninda i-ni-in-cum2
je26-e ga-na ga-mu-ra-ab-dim2 za-e u3-tud-bi nam-bi tar-ra-ab
&d;en-ki-ke4 me-dim2 saj-ja2 x-ga ka cag4-ba a-ma-ni-dim2
&d;nin-mah-a-ra gu3 mu-un-na-de2-e
a jic3 ak cag4 munus-a-ka ri-a a gan cag4 munus-a-ka a cag4-ga-na munus-bi mu-un-u3-tud
&d;nin-mah  u3-tud-bi-ce3 am3-mi-ni-gub
munus-bi ud-bi  ga ac x ka cag4-ba i-in-cub saj-bi-ic ba-ra-an-e3
&d;nin-mah  i3-si-ig
gi4-bi u4-mu-ul a-za-ad-bi gig-ga ki nam-x-bi gig-ga igi-bi gig-ga gu2-bi gig-ga
zi til-til ti sur-sur mur gig-ga cag4 gig-ga lipic gig-ga
cu-bi a-za-ad la2-la2 ka-bi-ce3 ninda nu-jar murgu2 saj-du ze2-re
zag-ce sur jiri3 sur-sur a-gar3 nu-du am3-ma-ni-in-dim2
&d;en-ki-ke4 &d;nin-mah-ra gu3 mu-na-de2-e
lu2 cu dim2-ma-zu nam i-ni-in-tar ninda mi-ni-cum2
za-e lu2 cu dim2-ju10-uc nam-bi tar-ra-ab ninda he2--cum2
&d;nin-mah-e u4-mu-ul igi du8-a-ni-ta e-ne-ce3 ba-e-gi4
u4-mu-ul mu-na-te en3 mu-na-tar-tar-re dug4-ga nu-zu-e
ninda gu7-a-ni-ce3 mu-na-ab-de6 cu nu-mu-na-da-gid2-de3
&jic;gur8-u6 cag4 nu-mu-na-nu2 nu-mu-da-an-jal2-jal2
gub nu-mu-da-tuc nu-mu-da-nu2 e2 nu-mu-da-x ninda nu-mu-da-gu7
&d;nin-mah-e &d;en-ki-ra inim-ma mu--gi4-gi4
lu2 cu dim2-ma-zu lu2 til3-la in-nu lu2 ug5-ga in-nu il2-bi nu-mu-da
&d;en-ki-ke4 &d;nin-mah-e mu-na-ni-ib-gi4-gi4
lu2 gi cu sig-ra nam mi-ni-tar ninda mi-ni-in-cum2
lu2 jic-nu11 gi4-gi4-ra nam mi-ni-tar ninda mi-ni-in-cum2
lu2 jiri3 hum dab5-ra nam mi-ni-tar ninda mi-ni-in-cum2
lu2 a sur-sur-ra nam mi-ni-tar ninda mi-ni-in-cum2
munus nu-u3-tud-ra nam mi-ni-tar ninda mi-ni-in-cum2
lu2 su-ba jic3 nu-jar gal4-la nu-jar-ra nam mi-ni-tar ninda mi-ni-in-cum2
nin9-ju10

a
&d;nin-mah-e &d;en-ki-ra gu3 mu-na-de2-e
aj2-ja2
aj2-ja2
ma a
aj2-ja2
aj2-ja2
aj2-ja2 x


x x du
ni du aj2 tag-ce3 mu-ni-in-kur9-re
a2-ce3 an nu-mu-e-tuc ki nu-mu-e-tuc i-bi2 il2-la-zu ka-na-aj2-ja2 nu-ed2-en
ki za-e nu-tuc-en e2-ju10 du3-a inim-zu mu jic nu-tuku
ki za-e nu-til3-en iri-ju10 du3-a nij2-ju10 lib ba-sig9-ge-en
iri-ju10 gel-le-ej3-ja2 e2-ju10 gul-la du5-mu-ju10 dumu-ju10 cu dab5-ba
lu2-kar-ra-jen e2-kur-ta e3-jen e3-a
ud me-e nij2-ju10 cu-zu-ta cu la-ba-ra-e3
&d;en-ki-ke4 &d;nin-mah-ra mu-na-ni-ib-gi4-gi4
inim ka-zu e3-a a-ba-a i3-kur2-re
u4-mu-ul x tu dab5-ba ur2-zu-ta cu jal2-ab-ta
&d;nin-mah kij2-ja2-zu he2-bi2-la2-la2 cu nu-du7 ma-dab5 a-ba-am3 saj mu-un-ja2-ja2
lu2 me-dim2-ju10 ejer-zu-ce3 tuku-a ka-bi cu he2-bi2-jal2
ud-da jic3-ju10 me-tec2 ha-ba-i-i jectug2 de5-ge-zu he2-jal2
enkum ninkum
ud x jiri3 cub-cub gu2 nam-bi- ka tar-zu he2-si-il-le-ne
nin9-ju10 a2 nam-ur-saj-ja2  du
cir3  nam-dub
dijir jic tuku-a-bi u4-mu-ul du3  e2-ju10 he2-ak-e
&d;nin-mah-e en gal &d;en-ki-ke4 zag nu-mu-ni-in-ca4
a-a &d;en-ki za3-mi2-zu dug3-ga
x cu du7-a
x (x)
ku6 jidru cu-na na-mu-un-jal2 me
ku6 &kuc;e-sir2 jiri3-na na-mu-un-sig9 me
ku6 izi ab-cag4-ga na-mu-un-zalag-ge me
ku6 sur9-re mu-na-an-du12-am3
ku6 gud-de3 gu3 nun mu-na-ab-be2
ku6 tug2-ba13 cag4-ge4 nam-mi-in-la2
kac4-kac4&ku6;-e kac4 mu-na-ab-kar-re
gur4-gur4&ku6;-e ab mu-na-ab-gur4-gur4
jir2&ku6;-e ab mu-na-ab-jir2-re
agargara&ku6; zar-re-ec mu-un-du8-du8
ku6 ne ab-ba mu-na-ab-mu2-mu2
ku6 sim&mucen; mu-na-ab-dal-dal-le-ne
ga-ca-an-jen &jic;ma2-gur8-ce3 da-an-u5 me-e e2-ce3 da-an-u5
&jic;ma2 si-bi da-an-u5 me-e e2-ce3 da-an-u5
a2-sumur3-bi kug-sig17 cim &jic;erin-da
ab-ba ca-mu-na-ab-jir2-jir2-re-dam
jic-hum-bi iti6 giri17-zal-am3
ab-ba ca-mu-na-ab-dadag-ge
mu-ud-na-ju10 mu-un-kud ab-ba-ka
u3-mu-un-dar-a mu-un-kud ab-ba-ka
e2 ud-bi
a-a
bal-bal-e &d;nance-kam
&d;nin-tin-ug5-ga ajrig zid e2-kur-ra
a-zu kalam-ma-ra u3-na-a-dug4
nin tu6 dug4-ga-ni uj3 car2 til3-le
mu7-mu7-ma-ni uj3 sag9-ga
nin cag4-ne-ca4 lu2 til3-til3 cudu3-de3 ki aj2-ra
cag4 gur-ru cag4-la2 sug4 a-ra-zu jic tuku-ju10-ur2 tuku
u3-na-de3-tah
til3-la ug5-ga en3 tar-bi za-e-me-en
lu2-kud-lu2-kud-ba du7-du7 gal-bi-me-en
&m;&d;inana-ka dumu-munus &d;en-lil2-a2-mah
geme2-zu na-ab-be2-a
ki-nu2 cub-ba-ju10-da 2-kam-ma-bi 2-ta-am3
u2-u8-a-u8-a al-jen-na-ju10 a-ra2-bi u8-e-a-e a-ra2-bi nu-zu
mu-da-an-tar  ra x  x
nin-ju10 e2 ma-an-du3-ma igi la2-bi ba-tuc-en
zu-a kal-la-ju10 jiri3 kur2 ba-an-dab5-be2-ec mu-da-an-gub
lu2 en3 tar-re la-ba-an-tuku
im-ma-si im-ma-dirig-ga-ta
zi al-ir-ir-re-en
tukum-bi nin-ja2 an-na-kam
a2-sag3 su-ja2 jal2-la su-ja2 ib2-ta-an-zig3 he2-eb-ta-an-zig3
ki-in-du ki nam-til3-la-ka jiri3-ju10 he2-bi2-ib-gub-be2 he2-bi2-ib-gub-be2-en
u3 je26-e geme2-zu geme2-ni he2-me-en
e2-za-a e2-a-ni kisal-luh-bi he2-me-en igi-zu-ce3 he2-gub igi-ni-ce3 ga-gub
u3-ba-sag9-ge nin-ju10 lu2-kud-da du7-du7
mu-zu ga-am3-mi-ib2-sa4 mu-ce3 ga-sa4
&d;cu-&d;suen lugal-ju10-ra u3-na-a-dug4
car-ru-um-ba-ni gal-zu unken-na arad-zu na-ab-be2-a
bad3 gal mu-ri-iq-tidnim-e dim2-me-de3 kij2-gi4-a-ac bi2-gi4
igi-zu mu-e-jar-ma igi-ni ma-an-jar-ma
mar-tu ma-da-ac mu-un-cub-cub-bu-uc
bad3 du3-u3-de3 jiri3-bi ku5-ru-de3
&id2;idigna &id2;buranuna-bi-da
gu2-jiri3-bi a-cag4-e nam-ba-e-cu2-cu2 a2-ce3 kij2-ce3 mu-e-da-aj2
zi-zi-da-ju10-ne
gu2 &id2;ab2-gal-ta en-na ma-da zi-mu-dar&ki;-ra-ce3
-bi i3-zig3-ne
bad3-bi 26 danna-am3 dim2-e-da-ju10-ne
dal-ba-na hur-saj 2(min)-a-bi-ka sa2 di-da-ju10-ne
dim2-me-ju10-ce3 mar-tu hur-saj-ga-ka ib2-tuc-a jectug2 mu-ci-in-ak
si-mu-ur4&ki; nam-tab-ba-ni-ce3 im-ma-da-jen
dal-ba-na hur-saj ebih&ki;-ke4 &jic;tukul sag3-ge-de3 im-ma-ci-jen
u3 je26-e erin2 &gi;dusu i3-il2-il2-ec-am3 igi nu-um-mi-du8
&jic;tukul sag3-ge-de3 x-ri-ni-ce3 ba-jen-na
tukum-bi lugal-ja2 an-na-kam
lu2 kij2 ak-ne ha-ma-ab-tah-e a2 ha-ma-ja2-ja2
gun3-a ma-da sa2 nu-ub-da-dug4-ga dug4-en-de3-en
ma-da murub4&ki;-ce3 lu2-kij2-gi4-a mu-ni-gi4
ma-da dim2-ma-bi ba-da-kur2
bad3 du3-u3-de3 nu-cub-be2-en i3-du3-en u3 &jic;tukul i3-sag3-ge-en
gal-zu unken-na im-ri-a gu-la-am3 he2-em-ma-da-ri
dim2-ma ma-da nu-ub-da-kur2-ra na de5 mu-un-e
ud lu2-kij2-gi4-a-ju10 igi-zu-ce3 mu-e-ci-gi4-a-ju10
ejer-ra-ni-ta &m;lu2-&d;nanna lu2-&d;en-ki ensi2 ma-da zi-mu-dar-ra&ki;-ce3
lu2-kij2-gi4-a mu-ni-gi4
7200 erin2 mu-e-ci-in-gi4
lu2 &gi;dusu ib2-si lu2 &jic;tukul sag3-ge bi2-ib-tur
tukum-bi lugal-ju10 erin2 kij2 ak-de3 du8-u3-bi ab-be2
u3-cub &jic;tukul ga-an-da-sag3
lu2 gal-gal ma-da-za lu2 in-ne-ci-in-gi4
igi-ne-ne ma-an-jar-re-ec-ma
me-en-de3 iri-iri en-nu-uj3 nu-mu-da-ak-en-de3-en
a-na-gin7-nam ugnim a-ra-ab-cum2-mu
lu2-kij2-gi4-a-ju10 mu-na-ni-in-gi4-ec
ud lugal-ju10 a2 mu-e-da-aj2-ta
ud ten ji6-ba kij2 im-mi-ib-gi4-gi4-in u3 &jic;tukul i3-sag3-ge-en
mu inim lugal-ja2-ke4 i3-gub-be2-en &jic;tukul ib2-lah4-lah4-e
usu nu-um-jar &jic;tukul-ta nu-um-me-ge-en ud kur-kur he2-en-dul
lugal-ju10 he2-en-zu
dumu e2-dub-ba-a ud ul-la ja2-nu ki-ju10-ce3
nij2 um-mi-a-ju10 mu-un-pad3-da za-e ga-ra-pad3-pad3
za-e-gin7-nam nam-lu2-tur i3-ak cec-gal i3-tuku-am3
um-mi-a lu2-ta kij2-ja2-am3 a2 aj2-ja2 jic bi2-in-jar
gi al-gu4-ud-da-gin7 i3-gu4-ud-de3-en kij2-ja2 bi2-in-sig10-ge-en
inim um-mi-a-ju10 nu-un-taka4 nij2 ni2-ja2 li-bi2-ak
cec-gal-ju10 a2 jic jar-ra-ja2 cag4-ga-ni i-ni-in-dug3
i3-sun5-ne na-mu-da-ci-hul2 silim-ja2 i-ni-in-dug4
jic ma-an-hur-ra na-an-dim2 ki-bi-ce3 al-jar-jar
na de5-ga-ni-ta lu2 hu-ru-um cu bar dib-ba-e
im-ma cu-ju10 si ba-ni-in-sa2 us2 zid mu-un-dab5
ka-ju10 inim-ma jal2 ba-ni-in-taka4 ad gi4-gi4 ma-an-pad3
jic-hur lu2 a2 aj2-ja2 si sa2-e igi ma-ni-in-si-si
gu2 zi-zi-i ha-la a2 aj2-ja2-kam ud zal-le nij2-gig-ga
lu2 ki a2 aj2-ja2-ni-ce3 ud zal-la a2 aj2-ja2-ni ab-taka4
nij2-zu-a-ni pa nu-um-e3 ka-ga14-ni ba-an-la2
tukum-bi nij2-zu-a-ni pa ba-an-e3 igi mu-un-suh-suh-u3-ne
ud na-ab-zal-e-en ji6 na-ab-sed4-e-en a2-bi-ce3 jen-na
cec-gal cec-ban3-da hi-li-a-bi na-an-na-ni-ib-gi4-gi4
saj-ki gal-gal-la um-ma-te inim-zu ba-dugud-de3-en
2-kam-ma-ce3 igi kece2-da-zu-ce3 nu-ra-ni-ib-gi4-gi4
ki za-za tec2 lu2-u18-lu-ka mah-bi gu2 he2-ri-du3
u2 tec2-a-ka cag4 ab-sed4-de3 nam-tag-ga al-du8-e
lu2 cu sug4-ga-ka kadra-ni ur5-ce3 nir mu-un-jal2
lu2 nij2 nu-tuku mac2 gur-ra-na gaba-na i-im-tab
lu2-jarza2-ra ki he2-en-ne-za he2-kece2 ba-sed4-de3
nij2 um-mi-a-ju10 mu-un-pad3-de3 e-ra-cid nu-mu-ra-ab-taka4
jizzal he2-bi2-ak cag4-ce3 gid2-i-de3 sag9-ge-zu mu-da-an-jal2
dub-sar umun2 ak sun5-na-bi ugula-a-ni mu-un-na-ni-ib-gi4-gi4
ud mu7-mu7-gin7 ab-cid-en-na-a ba-an-gi4-bi a-ra-ab-ha-za-an
mu gud-gin7 i-lu dug3-ga-zu-ce3 jic i3-la2-a-bi
lu2 nu-zu nam-mu-ni-ib-ku4-ku4 1(dic)-am3 ga-ra-ni-ib-gi4
ur-gir15 tur-gin7 igi mu-e-bad-bad nam-lu2-ulu3 mu-e-ak
a-na-ac-am3 lu2 ja2-la dag-ga-gin7 jic ma-ab-hur-hur-re-en
lu2 inim-zu jic ba-ni-in-tuku-a cu am3-ma-kar2-kar2
nam-dub-sar-ra a-na mu-e-pad3-da-zu cu-za ba-ni-in-cum2
e2-za he2-bi2-gub-be2-en ud na-me nij2 ja2-la dag-ga-ju10-uc sa2 ba-ra-am3-mu-ri-ib-dug4
geme2 arad2 jiri3-sig10-ga e2-za kij2-gi4-a he2-bi2-ne-gi4
cukur2-bi tug2-bi u3 i3-ba-bi cag4-bi ha-ma-dug3-ga
a-ra2-bi-ce3 kij2-gi4-a he2-bi2-in-ne-gi4 e2 lugal-ka arad2 ba-ra-bi2-in-us2
gaba ud-ja2 he2-bi2-ak udu-gin7 he2-eb-us2-u3-nam
sizkur2 sa gi4-gi4-da he2-mu-e-dug4 ud-bi sa2 he2-ri-ib-dug4
udu-bi u2-gu7-bi ha-ma-sag9-sag9 dijir-zu he2-hul2
ud ma2 dijir-za us2-sa-bi giri17 cu ha-ra-ab-tag-ge-ne
gaba a-cag4-ga-ce3 a2 he2-mu-e-da-a-a-aj2 erin2-e kij2 he2-bi2-ak
kij2 a-da-min3-na ji6 an-bar7-ba u3 ba-ra-bi2-ku-am3
us2-a-du dumu engar-ra-ke4-e-ne saj hu-mu-un-kal-le-ne
a-cag4-za cu nam-sag9-ga he2-bi2-gi4 uj3-e u6 di he2-ri-ib-dug4
gud-de3 a-na-am3 gub-zu dirig he2-em-tum3 gu2-un-bi ha-ra-ab-silim-ma-am3
tur-ra-ju10-ta he2-em-ma-dim4-e-en a-ra2-ju10 igi he2-bi2-du8
kug sag9-ga-gin7 kurum7 he2-bi2-ak ki-cer11 la-ba-an-tuku
gal-bi nu-di nij2-gig-zu-gin7 e-ra-da-tuc-u3-nam
ni2 tur-tur-re e-ra-da-sah6-sah6-na pa ga-ra-ab-e3 zu-a
ud-bi-ta lu2-tur he2-me-en-na i3-ne-ec2 saj-zu il2
cu-zu lu2-ra mu-da-an-gi4-gi4-in a-ra2-bi-ce3 du-mu-un
cudu3 he2-mu-e-ca4 nam mu-tar-ra
na de5-ga ga i3 gu7-a-gin7 su-ja2 i-ni-in-kur9-ra
gub-bu ja2-la nu-dag-ge pad3-da-zu
ki sag9-ga-bi sa2 he2-ri-ib-dug4 nij2-hul-bi li-bi2-in-ak
um-mi-a lu2 inim zu-u3-ne saj hu-mu-un-kal-le-ne
e2-bi-a ki saj-kal-la-ba di-di hu-mu-un-e-ne
mu-zu dug3-ge-ec pad3-de3-da-bi saj-ki-bi ma-jal2
um-mi-a cag4 hul2-la-ni-ta cudu3 mu-na-an-ca4
lu2-tur inim-ju10-ce3 ba-tuc-u3-nam cag4-ju10 bi2-dug3-ga-am3
&d;nisaba dugud-da um-mi-a cu-za i-ni-in-jar-ra
nam i-ri-tar-ra mu-na-ra-kur2-ru cu zid ha-ra-an-ja2-ja2 cu dug4-ga &d;nisaba-me-en gu2 an-ce3
cag4 hul2-la nam-ce3 he2-bi2-tar cag4 sag3 he2-da-zig3
e2-dub-ba-a ki-umum-ma a-na jal2-la
nam-mah &d;nisaba nij2-me-jar pad3-pad3 di-da-bi
gud-us2 cir3 dug3-dug3-ga-zu-ce3 jic la2-bi mah
cir3 dug3-ga-zu-ce3 jic ga-mu-ni-in-la2 munus-zu-gin7 ga-mu-ni-tag-tag
nij2 jectug2-ga nu-u18-lu-me-en hu-mu-un-pad3-pad3-de3-ne
di4-di4-la2 inim-inim-ma he2-du7 kac hu-mu-un-ku7-ku7-de3-ne
gacam ki ku10-ku10-ga ud ja2-ja2
sila saj gi4-a sila-a ba-an-ja2-ja2
us2 tec2-ba ri-a si sa2-e in ki-bi sur-sur
nin me-ni-da me nu-sa2-a &d;nisaba za3-mi2
ud-ul-ur11-ru dumu-ni na mu-un-de5-ga-am3
a-cag4 dib-be2-da-zu-ne
eg2 pa5 du6 du8-u3-de3 igi kar2-kar2-ab
a-cag4 a de2-a-zu-ne a-bi cag4-ba nu-il2
ud a-ta im-mu-e-a-ed3-de3-a
a-cag4 ki duru5-bi en-nu-uj3 ak-ab ki-ce-er a-ra-ab-tuku
gud suhub2 jiri3 na-ra-ab-zukum-e
u2-saga11-bi u3-bi2-ze2 a-cag4 ki-jar u3-bi2-dug4
10-am3 &urud;gij4 sal 2/3 ma-na-ta sa2-a-ab
&jic;al-cub-be2 umbin gud ha-ra-cu2-cu2 sa ha-ra-ab-la2-la2
ki ka sal-la-bi u2-tag ha-ra-tag-tag
gu2 a-cag4-ga ub-da 4-ba &jic;al-e ha-ra-ni10-ni10
en-na a-cag4-ga al-cej6-cej6-e-da tec2 a-ra-ab-sig10-ge5-a
&jic;cu-kar2-zu sa ha-ra-ab-gi4-a
&jic;cudul-zu a2-cita4-a-bi ha-ra-kece2
&kuc;usan3 gibil-zu &jic;gag-a ha-ra-ab-la2
&kuc;usan3 sumun-zu &jic;mud la2-la2-a-bi
dumu gacam-ta dug3 ha-ra-ab-ak-e
&urud;gij4 &urud;bulug &urud;cum-me &jic;cu-kar2-zu a2-zu si ha-ra-ab-sa2-e
&kuc;saj-kece2 &kuc;bar-ed3-de3 &kuc;ka-du3 &kuc;usan3 saj-zu he2-ha-za
&gi;ba-an-du8-zu kab2 di hu-mu-ra-ab-ak a2 kalag-ga hu-mu-ra-an-ak-e
a2-ac2 a-cag4-ga-zu da he2-en-jal2 kij2-zu igi kar2-ka-ab
gud-&jic;apin gud dirig-ga a-ab-tuku-a
gud gud-da dur bi2-ib-tu-lu-a
&jic;apin-bi &jic;apin-na a-ab-dirig
ec2-gar3 &jic;apin 1-e 180 iku-am3
za-e 144 iku jic du3-ba-ab
a2 cag4 hul2-gin7 a-ra-ab-dim2-e
18 iku-ba 3 ce gur ba-an-ja2-ja2
usu &jic;apin 1(dic)-e a-cag4 &jic;bar-dili-bi u3-bi2-ak
&jic;bar-dili-bi &jic;apin-tug2-saga11 u3-bi2-ak tug2-gur-ra-ab
jic ur3-ra-ab jic gi4-a-ab jic pec-bi2-ib
ki sumur-bi &jic;nij2-gul-ta &jic;gag-dag2-ac u3-bi2-ak
&jic;mud &jic;nij2-gul-zu saj-za he2-ha-za nij2 al di-ce3 na-du-un
kij2 ak-zu-a ugu-ba u3-bi2-de2
kij2 ak-zu-ce3 ja2-la nam-ba-an-dag-ge
a-cag4 kij2-zu ak na-an-na-ab-be2
ud mul-an-na cu im-ma-ab-du7-a-ta
10-am3 a2 gud a-cag4 zi-zi-i-da-ce3 igi-zu nam-ba-e-gid2-i
&jic;al du3-a-bi ha-ra-ab-ak-e
a-cag4 ur11-ru-da-zu-ne
&jic;apin-zu gu ha-ra-ab-dub2
&jic;ka-cu2 &jic;apin-na-zu &kuc;im-du5-mu cub-i3
&jic;dam-zu &jic;gag sal-la cub-i3
&jic;le-um-zu a2 he2-tal2-tal2 ab-sin2-zu gub-ba-ab
1 nindan us2 ab-sin2 8 gub-ba-ab
ab-sin2 durun-dur2-ru-na ce-bi gu2 a-ab-gid2
a-cag4 ur11-ru-da-zu-ne
lu2 ce-numun jar-ra-zu igi-zu jar-i3
2 cu-si-ta-am3 &d;ezina2 he2-en-cub
1 nindan us2-ta 1 gij4 ce ha-ra-jar
tukum-bi ce-numun a-tur-ra nu-ub-suhur
&jic;nij2-kud &jic;eme-&jic;apin-na-zu kur2-ra-ab
tukum-bi dur a-ab-tu-lu dur tur-ra-ab
ki ab-sin2 si sa2 i3-ur11-ru-a ab-sin2 &jic;cibir ur11-ru-ab
ki ab-sin2 &jic;cibir i3-ur11-ru-a ab-sin2 si sa2 ur11-ru-ab
ab-sin2 si sa2 gu2 tu-lu gu2 tag mu-ra-ja2-ja2
ab-sin2 lug-gu2-zu si ha-ra-ab-sa2
ab-sin2 ab-ki-iz-bi du-a gana2 ku5-ra2-zu ur11-ru-ab
lag-bi ha-ra-ri-ri
ki-sahar us2-bi ab-sin2 ha-ra-ni-ib-ra
ki-sahar ka tab-bi ab-sin2 ha-ra-sig-sig
henbur2-ce3 a-ra-sag9
ud henbur2-e ki im-ma-ab-dar-ra-ta
sizkur2 &d;nin-kilim-ke4 dug4-ga-ab
zu2 bir5&mucen;-ra bal-e-eb
ud ce ka sal-la ab-sin2-na-ka a-ab-dirig
a numun saj-ja2-ke4 dug4-ga-ab
ud ce &gi;kid-ma2-cag4-ga-ba ab-gub-ba a dug4-ga-ab
ce lillan-ba a dug4-ga-ab
ud ce luh-ha an-sud-a a na-ab-be2-en sa-ma-na2-ac ba-gig
ud ce bir ak-de3 a-ab-du7-a a dug4-ga-ab
&jic;ba-an-ba 1 sila3 ce ku-dun ba-tuku-tuku
ce gur10-gur10-ru-da-zu-ne ce ur5 nam-ba-gam-e-en
ud a2-ba-ka gur10-gur10-ra-ab
kidx(kid2.im) 1-e u3 lu2 zar kece2-da 1-am3
u3 lu2 1-e igi-ni-ce3 zar hu-mu-ra-ab-sa2-e
3-am3 hu-mu-ra-ab-gur10-gur10-re
lu2 ce de5-de5-ga-zu ce cu huz na-an-ak-e
ce-garadin3-e ce na-an-si-il-si-il-le-e-ne
kij2 ud-da-zu ud tur-ra-gin7
usu di4-di4-la2-zu-ne u3 lu2 ce de5-de5-ga-zu-ne
cid-bi du6-ul-la-ab zar-re-ec2 nu2-a-ab
kij2-zu mi2 zid ha-ra-ab-dug4
dabin ce sumun-e tuku-a-ta
ka-gu7-zu-ce3 lu2 ce jic na-ab-ra-ra-an
ce-zar-ra ne-ha-ab
sizkur2 ce-zar-ra ud cu2-uc-e ha-ra-ab-dug4
ud ce al-ed3-de3-en-na-zu-ne
lu2 ce la2-la2-zu-ne 30 gij4 ha-ra-an-ak-ak
kislah-zu ki-jar dug4-ga-ab
har-ra-an gur-zu si sa2-sa2-ab
&jic;mar-gid2-da-zu si ha-ra-ab-sa2
gud &jic;mar-gid2-da-zu mur gu7-bi2-ib
&jic;cu-kar2-zu ha-ra-x x
sur12 du8-a-zu ud 5-am3 ha-ba-ne-ha
sur12 ba9-ra2-zu-ne nij2-ur5-ra du8-i3
ud ce ba9-ra2-zu-ne
zu2 jic-ba9-ra2-zu kuc la2-la2-bi esir2 ha-ra-ab-sub6-sub6
gud dur2-dur2-ru-da-zu-ne
lu2 ce ba9-ra2-zu usu he2-en-de3-gub
ud ce ki ba-e-ni-us2-sa
sizkur2 ce nu-nir-ra dug4-ga-ab
ud ce al-la2-e-na-zu
lu2 ce ki-ta al-gub-bu-a lu2 jectug2-ga gub-ba-ab
lu2 ce du-a 2-am3 ha-ra-gub-bu-uc
ud ce ba-e-nir-ra jidru-ce3 nu2-a-ab
sizkur2 a2 ud te-en ji6-ba dug4-ga-ab
ud mac-a-gin7 ce bur2-ra-ab
na de5-ga &d;nin-urta dumu &d;en-lil2-la2-ke4
&d;nin-urta engar zid &d;en-lil2-la2 za3-mi2-zu dug3-ga-am3
iri gud huc &d;tec2 ni2 gal gur3-ru
kul-aba4&ki; kece2
gaba ud-da ki nam tar-re-da
unug&ki; kur gal cag4
kij2-sig unu2 gal an-na
ud re-a nam ba-tar-ra-ba
unug&ki; kul-aba4&ki; e2-an-na
saj il2-la nun-gal-e-ne mi-ni-
he2-jal2 a-ectub jal2
cejx(im.a) ce gu-nu jal2
unug&ki; kul-aba4&ki;-a ib-da-an-tab
-in-zal
kur dilmun&ki; () x in-nu
e2-an-na unug&ki;-e kul-aba4&ki;-a-ka ki us2-sa-a  galam-a-am3
ji6-par4 kug &d;inana-ke4
ceg12 kul-aba4&ki;-ke4 kug ki-in-dar-ra-gin7 pa e3 ak-am3
x x x nu-il2 bal nu-ak-e
nu-il2 nam-ga-rac nu-ak-e
kug-sig17 kug-babbar urud nagga &na4;lagab za-gin3-na
na4 hur-saj-ja2 kur-bi-ta tec2-bi nu-mu-un-ed3-de3
ezem-ma a nu-un-tu5
nu-mu-un-dur2-ru
ud bi2-in-zal


gun3-gun3
ki kug x  &na4;za-gin3 duru5-am3
cag4-bi &jic;mec3 babbar-gin7 gurun il2-la sig7-ga-am3
&d;inana-ra en aratta&ki;-ke4
saj-men kug-sig17-ga mu-na-ni-in-jal2
en kul-aba4&ki;-a-gin7 nu-mu-na-sag9
aratta&ki; ec3 e2-an-na ji6-par4 ki kug-gin7
kug &d;inana-ra ceg12 kul-aba4&ki;-gin7 nu-mu-un-na-du3
ud-ba en cag4-ge pad3-da &d;inana-ke4
kur cuba-ta cag4 kug-ge pad3-da &d;inana-ke4
en-me-er-kar2 dumu &d;utu-ke4
nin9-a-ni nin kurku2 dug3-ga
kug &d;inana-ra u3-gul mu-un-na-ja2-ja2
nin9-ju10 aratta&ki; unug&ki;-ce3
kug-sig17 kug-babbar ha-ma-an-galam-e
&na4;za-gin3 duru5 lagab-ta
su3-ra2-aj2 &na4;za-gin3 duru5  x
unug&ki;-ga kur kug  x x du3
e2 an-ta ed3-da ki-gub-ba-za
aratta&ki; ec3 e2-an-na he2-en-du3
ji6-par4 kug-ga dur2 jar-ra-za
cag4-bi aratta&ki; ha-ma-an-galam-e
je26-e cag4-ba amar za-gin3-na gu2 ga-mu-ni--la2
aratta&ki; unug&ki;-ce3 gu2 jic ha-ma-ja2-ja2
nam-lu2-u18-lu aratta&ki;-ke4
na4 hur-saj-ja2 kur-bi ha-ma-ab-ed3
ec3 gal ha-ma-du3-e unu2 gal ha-ma-ja2-ja2
unu2 gal unu2 dijir-re-e-ne-ke4 pa e3 ha-ma-ab-ak-e
me-ju10 kul-aba4&ki;-a si ha-ma-ni-ib-sa2-e
abzu kur kug-gin7 ha-ma-ab-mu2-mu2
eridug&ki; hur-saj-gin7 ha-ma-ab-sikil-e
ec3 abzu kug ki-in-dar-ra-gin7 pa e3 ha-ma-ab-ak-e
je26-e abzu-ta za3-mi2 dug4-ga-ju10-ne
eridug&ki;-ta me de6-a-ju10-ne
nam-en-na men ec3 bar-gin7 sig7-ga-ju10-ne
unug&ki; kul-aba4&ki;-a saj-men kug jal2-la-ju10-ne
pa.a ec3 gal-la-ke4 ji6-par4-ra hu-mu-un-tum2-mu
pa.a ji6-par4-ra-ke4 ec3 gal-la hu-mu-un-tum2-mu
nam-lu2-ulu3 u6 dug3-ge-ec hu-mu-un-e
&d;utu igi hul2-la he2-em-ci-bar-bar-re
ud-bi-a giri17-zal an kug-ga nin kur-ra igi-jal2
in-nin9 &d;ama-ucumgal-an-na cembi2-zid-da-ni
&d;inana nin kur-kur-ra-ke4
en-me-er-kar2 dumu &d;utu-ra gu3 mu-na-de2-e
en-me-er-kar2 ja2-nu na ga-e-de5 na de5-ju10 he2-e-dab5
inim ga-ra-ab-dug4 jizzal he2-ci-ak
kij2-gi4-a inim zu zag-ce tuku erin2-ta u3-ba-e-re-pad3
inim gal &d;inana gal-zu inim-ma-ke4 me-a hu-mu-na-ab-tum3
hur-saj zubi-ce3 he2-bi2-in-ed3-de3
hur-saj zubi-ta he2-em-ma-da-ra-ed3-de3
cucin&ki;-e kur an-ca4-an&ki;-a-ce3
pec2 tur-gin7 giri17 cu hu-mu-na-ab-jal2
hur-saj gal-gal ni2-ba lu-a
sahar-ra hu-mu-na-da-gur4-gur4-e
aratta&ki; unug&ki;-ce3 gu2 jic ha-ma-ja2-ja2
nam-lu2-ulu3 aratta&ki;-ke4
na4 hur-saj-ja2 kur-bi um-ta-ab-ed3
ec3 gal ha-ra-du3-e unu2 gal ha-ra-ja2-ja2
unu2 gal unu2 dijir-re-e-ne-ke4 pa e3 ha-ra-ab-ak-e
me-zu kul-aba4&ki;-a si ha-ra-ni-ib2-sa2-e
abzu kur kug-gin7 ha-ra-ab-mu2-mu2
eridug&ki; hur-saj-gin7 ha-ra-ab-sikil-e
ec3 abzu kug ki-in-dar-ra-gin7 pa e3 ha-ra-ab-ak-e
za-e abzu-ta za3-mi2 dug4-ga-zu-ne
eridug&ki;-ta me de6-a-zu-ne
nam-en men-na ec3 bar-gin7 sig7-ga-zu-ne
unug&ki;-e kul-aba4&ki;-a saj-men kug jal2-la-zu-ne
pa.a ec3 gal-la-ke4 ji6-par4-ra hu-mu-e-tum2-mu
pa.a ji6-par4-ra-ke4 ec3 gal-la hu-mu-e-tum2-mu
nam-lu2-ulu3 u6 dug3-ge-ec he2-mu-e-e
&d;utu igi hul2-la he2-mu-e-ci-bar-bar-re
nam-lu2-ulu3 aratta&ki;-ke4
x ne ud cu2-uc-ta um-ta-ab-il2-ke4-ec
x ne ud te-en-e um-ma-te-e-ta
ki &d;dumu-zid-da u8 mac2 sila4-ni lu-a
a kalag-ga a-cag4 &d;dumu-zid-da-ka
udu kur-ra-gin7 dub3 ha-ra-ni-ib-jar
gaba kug-ja2-a ud-gin7 e3-i3
zi-pa-aj2-ja2 nij2-suh10-bi he2-me-en
za-ra en-me-er-kar2 dumu &d;utu za3-mi2
en-e inim kug &d;inana-ka-ce3 saj kece2 ba-ci-in-ak ba-ci-in-jar
kij2-gi4-a inim zu zag-ce tuku erin2-ta ba-ra-an-pad3
-e kij2-gi4-a-ni-ir
inim gal &d;inana gal-zu inim-ma-ke4 me-a mu-na-ab-tum3
hur-saj zubi-ka he2-bi2-in-ed3-de3-en
hur-saj zubi-ta he2-em-ma-da-ra-an-ed3-de3-en
cucin&ki;-e kur an-ca4-an&ki;-a-ke4
pec2 tur-gin7 giri17 cu hu-mu-na-ab-jal2
hur-saj gal-gal ni2-ba lu-a
sahar-ra hu-mu-na-da-gur4-gur4-e
kij2-gi4-a en aratta&ki;-ra u3-na-dug4 u3-na-de3-tah
iri-bi ir7-saj&mucen;-gin7 jic-bi-ta na-an-na-ra-ab-dal-en
mucen-gin7 gud3 us2-sa-bi-a nam-bi2-ib-dal-en
ganba jal2-la-gin7 na-an-si-ig-en
iri gul-gul-lu-gin7 sahar nam-bi2-ib-ha-za-en
aratta&ki; a2-dam &d;en-ki-ke4 nam ba-an-kud
ki bi2-in-gul-la-gin7 ki nam-ga-bi2-ib-gul-en
ejer-bi &d;inana ba-ci-in-zig3
gu3 im-mi-in-ra ceg11 im-mi-in-gi4
kuc7 bi2-in-su-a-gin7 kuc7 nam-ga-bi2-ib-su-su
kug-sig17 u3-tud-da-ba &kuc;lu-ub2/lu-ub2-cir a-ba-ni-in-ak
kug-me-a sahar-ba zag u3-ba-ni-in-us2
kug saj-pa-ce3 u3-mu-un-dim2-dim2
ance kur-kur-ra-ke4 barag um-mi-in-la2-la2
je26-e-ce3-am3 &d;en-lil2 ban3-da ki-en-gi-ra-ke4
en &d;nu-dim2-mud cag4 kug-ge pad3-da
kur me sikil-la-ke4 ha-ma-du3-e
&jic;tackarin-gin7 hi-li ha-ma-ab-ak-e
&d;utu agrun-ta e3-a-gin7 si-muc2 ha-ma-ab-gun3-gun3
zag-du8-zag-du8-bi urin ha-ma-mul-e
e2-nun-e2-nun-ba cir3 kug nam-cub du12-a-ba
nam-cub &d;nu-dim2-mud-da-ke4 e-ne-ra dug4-mu-na-ab
ud-ba muc nu-jal2-am3 jiri2 nu-jal2-am3
kir4 nu-jal2-am3 ur-mah nu-jal2-am3
ur-gir15 ur-bar-ra nu-jal2-am3
ni2 tej3-je26 su zi-zi-i nu-jal2-am3
lu2-u18-lu gaba-cu-jar nu-tuku
ud-ba kur cubur&ki; ha-ma-zi&ki;
eme ha-mun ki-en-gi kur gal me nam-nun-na-ka
ki-uri kur me-te-jal2-la
kur mar-tu u2-sal-la nu2-a
an ki nijin2-na uj3 saj sig10-ga
&d;en-lil2-ra eme 1-am3 he2-en-na-da-ab-dug4
ud-ba a-da en a-da nun a-da lugal-la
&d;en-ki a-da en a-da nun a-da lugal-la
a-da en-e a-da nun-e a-da lugal-la
&d;en-ki en he2-jal2-la en dug4-ga zid-da
en jectug2-ga igi-jal2 kalam-ma-ke4
mas-su dijir-re-e-ne-ke4
jectug2-ge pad3-da en eridug&ki;-ga-ke4
ka-ba eme i3-kur2 en-na mi-ni-in-jar-ra
eme nam-lu2-ulu3 1 i3-me-a
2-kam-ma-ce3 en-e kij2-gi4-a kur-ce3 du-ur2
aratta&ki;-ac inim mu-na-ab-tah-e
kij2-gi4-a ji6 u3-na-ka im 1-gin7 cej3-ja2
an-bar7-gana2-ka im-du8-gin7 zig3-ga
kij2-gi4-a inim lugal-la-na-ke4 saj kece2 ba-ci-in-ak
ji6 u3-na-ka mul-am3 im-jen
an-bar7-gana2-ka &d;utu an-na-ta mu-un-de3-jen
inim gal &d;inana gi-zu2-lum-ma du me-a mu-na-ab-tum3
hur-saj zubi-ce3 bi2-in-ed3-de3
hur-saj zubi-ta im-ma-da-ra-ab-ed3-de3
cucin&ki;-e kur an-ca4-an&ki;-a-ce3
pec2 tur-gin7 giri17 cu mu-na-ab-jal2
hur-saj gal-gal ni2-ba lu-a
sahar-ra mu-na-da-gur4-gur4
hur-saj 5 hur-saj 6 hur-saj 7-e im-me-re-bal-bal
igi mu-un-il2 aratta&ki;-ac ba-te
kisal aratta&ki;-ka jiri3 hul2-la mi-ni-in-gub
nam-nir-jal2 lugal-a-na mu-un-zu
bur2-ra-bi inim cag4-ga-na bi2-ib2-be2
kij2-gi4-a en aratta&ki;-ra mu-na-ab-bal-e
a-a-zu lugal-ju10 mu-e-ci-in-gi4-in-nam
en unug&ki;-ga en kul-aba4&ki;-a-ke4 mu-e-ci-in-gi4-nam
lugal-za dug4-ga-ni nam-ju10 tah-a-ni nam-ju10
lugal-ju10 a-na bi2-in-dug4 a-na bi2-in-tah-am3
lugal-ju10 u3-tud-da-ni-ta nam-en-na men-na tum2-ma
en unug&ki;-ga muc-saj-kal ki-en-gi-ra til3-la kur saj zid2-gin7 ma5-ma5
tarah-mac kur-bad3-da a2-nun-jal2
cilam-za mac naja kug-ga umbin sud2-sud2-e
ab2 zid-da kur-cag4-ga tud-da
en-me-er-kar2 dumu &d;utu-ke4 mu-e-ci-in-gi4-nam
lugal-zu dug4-ga-ni nam-ju10 tah-a-ni nam-ju10
lugal-ju10 a-na bi2-in-dug4 a-na bi2-in-tah-am3
lugal-ju10 na-ab-be2-a
iri-ni ir7-saj&mucen;-gin7 jic-bi-ta na-na-ra-ab-dag-e
mucen-gin7 gud3 us2-sa-bi-a nam-bi2-ib2-hu-luh-e
ganba jal2-la-gin7 na-an-sig9-ge-en
iri gul-gul-la-gin7 sahar na-an-bi2-ib-ha-za-en
aratta&ki; a2-dam &d;en-ki-ke4 nam ba-an-kud
ki bi2-in-gul-la-gin7 ki nam-ga-bi2-ib-gul-en
ejer-bi &d;inana ba-ci-in-zig3
gu3 im-mi-in-ra ceg11 im-mi-in-gi4
kuc7 bi2-in-su-a-gin7 kuc7 na-an-ga-bi2-ib-su-su-un
kug-sig17 u3-tud-da-ba &kuc;lu-ub2/lu-ub2-cir a-ba-ni-in-ak
kug-me-a sahar-ba zag u3-ba-ni-in-us2
kug saj-pa-ce3 u3-mu-un-dim2-dim2
ance kur-kur-ra-ke4 barag um-mi-in-la2-la2
je26-e-ce3-am3 &d;en-lil2 ban3-da ki-en-gi-ra-ke4
en &d;nu-dim2-mud-e cag4 kug-ge pad3-da
kur me sikil-la-ke4 ha-ma-du3-e
&jic;tackarin-gin7 hi-li ha-ma-ab-ak
&d;utu agrun-ta e3-a-gin7 si-muc2 ha-ma-ab-gun3-gun3
zag-du8-zag-du8-ba urin ha-ma-mul-e
e2-nun-e2-nun-ba cir3 kug nam-cub du12-a-ba
nam-cub &d;nu-dim2-mud-ke4 ja2-ra dug4-mu-na-ab
a-na ma-ab-be2-en-na-bi u3-mu-e-dug4
a ru-a sun4 &na4;za-gin3 kece2-da-ar
ab2 kal-la-ga-ni kur me sikil-la-ka tud-da-ar
sahar aratta&ki;-ka a2 e3-a-ar
ubur ab2 zid-da ga gu7-a-ar
kul-aba4&ki; kur me gal-gal-la-ka nam-nun-na tum2-ma
en-me-er-kar2 dumu &d;utu-ra
inim-bi ec3 e2-an-na-ka inim dug3 ga-na-ab-dug4
ji6-par4 &jic;mec3 gibil-gin7 gurun il2-la-na
lugal-ju10 en kul-aba4&ki;-ra cu-a ga-mu-na-ab-gi4
ur5-gin7 hu-mu-na-ab-be2-a-ka
kij2-gi4-a lugal-zu en kul-aba4&ki;-a-ra u3-na-dug4 u3-na-de3-tah
je26-e-me-en en cu sikil-la tum2-ma
&jic;rab3 mah an-na nin an ki-ke4
in-nin9 me car2-ra kug &d;inana-ke4
aratta&ki; kur me sikil-la-ce3 hu-mu-un-de6-en
kur-ra &jic;ig gal-gin7 igi-ba bi2-in-tab-en
aratta&ki; unug&ki;-ce3 gu2 a-gin7 i3-ja2-ja2
aratta&ki; unug&ki;-ce3 gu2 ja2-ja2 nu-jal2 e-ne-ra dug4-mu-na-ab
ur5-gin7 hu-mu-na-ab-be2-a-ka
kij2-gi4-a en aratta&ki;-ra mu-na-ni-ib-gi4-gi4
nin gal an-na me huc-a u5-a
hur-saj kur cuba-ka dur2 jar-ra
barag kur cuba-ka ce-er-ka-an dug4-ga
en lugal-ju10 cubur-a-ni-im
dijir nin e2-an-na-ka mu-un-di-ni-ib-kur9-re-ec
en aratta&ki; gu2 ki-ce3 ba-ni-in-jal2
ceg12 kul-aba4&ki;-a-ka ur5-gin7 hu-mu-na-ab-be2
ud-bi-a en-e cag4 mu-un-sag3 zi mu-un-ir-ir
gaba-ri nu-mu-da-jal2 gaba-ri i3-kij2-kij2
jiri3 ni2-te-a-na-ka igi lib-ba bi2-in-du8-ru gaba-ri i3-pad3-de3
gaba-ri in-pad3 gu3 im-ta-an-e3
kij2-gi4-a inim-ma gaba ri-bi
gud-gin7 gu3 nun mu-un-di-ni-ib-be2
kij2-gi4-a lugal-zu en kul-aba4&ki;-a-ra u3-na-dug4 u3-na-de3-tah
hur-saj gal &jic;mec3 an-da mu2-a
ur2-bi-ce3 sa-par4-am3 pa-bi jic-bur2-am3
buru5 umbin-bi anzud&mucen; hu-ri2-in&mucen;-na
kece2-da &d;inana-ka car2 dug4-ge gib-ba
umbin hu-ri2-in&mucen;-bi u3-mun kur-ra kur cuba-da ed3-da
aratta&ki; er2 ce8-ce8
a bal-bal-am3 zid2 dub-dub-ba-am3
kur-ra sizkur a-ra-zu-a giri17 cu jal2-la-am3
lu2 5 nu-me-a lu2 10 nu-me-a
unug&ki; zig3-ga hur-saj zubi-ce3 saj a-gin7 i3-ja2-ja2
lugal-zu &jic;tukul-ja2 saj ha-ba-an-cum2
je26-e a-da-min3-na saj ga-ba-an-cum2
a-da-min3 nu-um-zu tec2 nu-um-gu7
gud-de3 gud a2-jal2-bi nu-um-zu
a-da-min3 um-zu tec2 um-gu7
gud-de3 gud a2-jal2-bi um-zu
e-ne a-da-min3 mi-ni-in-taka4-taka4-an
-gin7 nij2 lu2 nu-sig10-ge
e-ne in-ga-mu-ni-in-taka4-taka4-an
2-kam-ma-ce3 kij2-gi4-a inim mu-ra-be2-en
de2-a ca-ra-ab-galam-e-en du-a he2-mu-e-ci-dib
e2-an-na pirij cu-ba nu2-a
cag4-bi-ta gud gu3 nun di-dam
ji6-par4 &jic;mec3 gibil-gin7 gurun il2-la-na
lugal-zu en kul-aba4&ki;-a-ra cu-a gi4-mu-na-ab
hur-saj ur-saj sukud sig9-ga-am3
an-usan-na &d;utu e2-bi-ce3 du-gin7
igi-bi-ta uc2 la2-la2-e-gin7
&d;nanna si-un3-na mah-a-gin7
saj-ki-bi me-lem4 jal2-la-gin7
jic-gin7 kur-kur-ra gib-ba-gin7
saj muc3 aratta&ki;-ke4
&d;lamma sag9-ga kur me sikil-la-ce3
ud-da aratta&ki; aga kug an-na-gin7 si mu-na-an-sa2
je26-e ud-ba nam-mah-ju10 ga-an-zu
ce barag-ga nam-mu-un-sig9-si-ig-ge mar-e nam-me-e
ce-bi kur-kur-ra nam-il2-e
erin2-na mu-un-kud nam-mu-un-ja2-ja2
ce &sa;al-kad5-e u3-mu-ni-in-si-si
ance barag la2-e um-mi-in-la2
ance-bal-e da-bi-a a-ba-an-sig10
tukum-bi kisal aratta&ki;-ka guru7-ce3 mu-dub-be2
i3-ge-en am3-dub-be2 guru7-a hi-li-bi
kur-kur-ra izi jar-ra-bi a2-dam me-te-bi
bad3 7-e ce-er-ka-an dug4-ga
nin ur-saj me3-a tum2-ma
&d;inana ur-saj me3 sahar-ra-ke4 saj ecemen &d;inana di-dam
i3-ge-en aratta&ki; ur ad6 sar-gin7 cu-ta im-ta-ri
je26-e ud-ba ca-ba-na-gam-e-de3-en
e-ne nam-mah-a-ni ci-im-ma-an-zu-zu-un
iri-gin7 nam-tur-ja2 gu2 ci-im-ma-ja2-ja2-an e-ne-ra dug4-mu-na-ab
ur5-gin7 hu-mu-na-ab-be2-a-ka
kij2-gi4-a en aratta&ki;-ke4
ka-ni-gin7 inim ka-na ba-an-sig10
sumun2-gin7 hac2-a-na mu-un-gur
nim-sahar-ra-gin7 tir ud zal-le-na mu-un-jen
ceg12 kul-aba4&ki;-a-ka jiri3 hul2-la mu-ni-in-gub
kisal mah-e kisal gu2-en-na-ka kij2-gi4-a i-ib2-bur2
lugal-a-ni-ir en kul-aba4&ki;-ra
ka-ni-gin7 cu mu-na-an-gi4
gud-gin7 gu3 mu-na-an-sig10
gud ri-ri-gin7 jectug2 mu-na-an-ja2-ja2
lugal-e zag zid-da-ni ne im-mi-in-tuc
zag gab2-bu-ni im-ma-ni-in-gi4
i3-ge-en aratta&ki; jalga cum2-ma im-ma-zu im-me
ud im-zal &d;utu im-ta-e3-a-ra
&d;utu kalam-ma-ka saj bi2-ib-il2
lugal-e &id2;idigna &id2;buranuna-bi-da im-ma-da-an-tab
&id2;buranun-na &id2;idigna-da im-ma-da-an-tab
bur gal-gal an-ne2 ba-sug2-su8-ug
bur tur-tur sila4 u2-cim dur2-gin7 zag-bi-a im-ma-an-us2
bur i-gi8 an-na da-bi-a ba-su8-ug
lugal-e ec-da kug-sig17-ga-ke4
en-me-er-kar2 dumu &d;utu-ke4 dub3 mu-un-bad-ba9-re6
ud-bi-a dub i-gi8 im me-a gi-gag unken-na
alan kug-sig17-ga ud dug3-ga tud-da
&d;nanibgal sig7-ga ka×li sikil mu2-da
&d;nisaba nin jectug2 dajal-la-ke4
e2-jectug2.&d;nisaba kug-ga-ni jal2 mu-na-an-taka4
e2-gal an-na-ka kur9-ra-ni jectug2 mu-un-ja2-ja2
en-e e2-nun mah-a-ni jal2 ba-an-taka4
&jic;li2-id-ga mah-a-ni ki ba-an-us2
lugal-e ce-ta ce libir-ra-ni cu ba-ra-an-bal
munu4 ki-car2-ra a ba-ni-in-si
nundum-bi &u2;hirinhu-ri2-in an x-sug4-ge
&sa;al-kad5-e igi im-mi-in-tur-tur
ce guru7 ka i-ni-in-si zu2 buru5&mucen;-e bi2-in-tah
ance barag la2-e um-mi-in-la2
ance-bal-e da-bi-a ba-an-sig10
lugal en jectug2 dajal-la-ke4
en unug&ki;-ga en kul-aba4&ki;-ke4
har-ra-an aratta&ki;-ke4 si bi2-in-sa2
nam-lu2-ulu3 kici6 ki-in-dar-ra-gin7
aratta&ki;-ac ni2-ba mu-un-sub2-be2-ec
en-e kij2-gi4-a kur-ce3 du-ur2
aratta&ki;-ac inim mu-na-ab-tah-e
kij2-gi4-a en aratta&ki;-ra u3-na-dug4 u3-na-de3-tah
jidru-ja2 ur2-bi me nam-nun-na-ka
pa-bi kul-aba4&ki;-a an-dul3-ec i3-ak
pa mul-mul-la-bi ec3 e2-an-na-ke4
kug &d;inana-ke4 ni2 im-ci-ib-te-en-ten
jidru um-ta-an-kid7 hu-mu-un-da-jal2
na4-gug-jic-dili na4-za-gin3-jic-dili-gin7 cu-ni-a hu-mu-un-jal2
en aratta&ki;-ke4 igi-ju10-ce3 hu-mu-un-tum2 e-ne-ra dug4-mu-na-ab
ur5-gin7 hu-mu-na-ab-be2-a-ka
kij2-gi4-a aratta&ki;-ac du-ni
sahar kaskal-la jiri3-ni mu-un-si mu-un-e3
na4 tur-tur hur-saj-ja2-ke4 suh3-sah4 mu-un-da-ab-za
ucumgal edin-na-ba kij2-je26-gin7 gaba-ri nu-mu-ni-in-tuku
kij2-gi4-a aratta&ki;-ac um-ma-te-a-ra
nam-lu2-ulu3 aratta&ki;-ke4
ance barag la2-e u6 di-de3 im-ma-sug2-sug2-ge-ec
kij2-gi4-a kisal aratta&ki;-ka
ce guru7 ka bi2-in-si zu2 buru5&mucen;-e bi2-in-tah
cejx(im.a) an-na ud jal2-la-gin7
aratta&ki; he2-jal2-la i3-du3
dijir dur2-bi-a ba-da-ab-gi4-a-gin7
aratta&ki; cag4-jar-ra-ni am3-la2-la2
nam-lu2-ulu3 aratta&ki;-ke4
munu4 a sig9-ga-na a-cag4 mu-ni-ib-x
ejer-ba ra2-gaba cag4-tam
x ki a taka4-ba
x x x
x x ni
dumu-dumu aratta&ki; jectug2
aratta&ki;-ac inim mu-un-bur2
ur5-da aratta&ki;-a cu-ta
en unug&ki;-ga-ra cu-ni i-im-
me-en-de3 sug4-ga lul-la-be2-ec2
en kul-aba4&ki;-a-ra &na4;gug lul-la-me-a ga-mu-na-dur2-ru-ne-en-de3-en
ab-ba-ab-ba inim zu-ne
cu tec2-a bi2-ib-ri-ec zag e2-jar8-e bi2-ib-us2-ec
en-ra e2 sikil-bi hu-mu-un-ja2-ja2-e-ne
(x) x kij2 jidru-ni du.du cag4 e2-gal-la
bur2-ra-bi inim cag4-ga-na bi2-ib-be2
a-a-zu lugal-ju10 mu-e-ci-in-gi4-in-nam
en-me-er-kar2 dumu &d;utu-ke4 mu-e-ci-in-gi4-in-nam
lugal-zu dug4-ga-ni nam-ju10 tah-a-ni nam-ju10
lugal-ju10 a-na bi2-in-dug4 a-na bi2-in-tah-am3
jidru-ja2 ur2-bi me nam-nun-na-ka
pa-bi kul-aba4&ki;-a an-dul3-ec i3-ak
pa mul-mul-la-bi ec3 e2-an-na-ke4
kug &d;inana-ke4 ni2 im-ci-ib-te-en-ten
jidru um-ta-an-kid7 hu-mu-un-da-jal2
na4-gug-jic-dili na4-za-gin3-jic-dili-gin7 cu-ni-a hu-mu-un-jal2
en aratta&ki;-ke4 igi-ju10-ce3 hu-mu-un-tum2 ja2-a-ra ha-ma-an-dug4
ur5-gin7 hu-mu-na-ab-be2-a-ka
nam-bi-ce3 itima-a ka ba-an-kur9 cag4-ka-tab-ba ba-an-nu2
ud im-zal inim im-car2-car2
inim ka-ce3 nu-jar-ra im-me
inim-ma ce ance gu7-a-gin7 jiri3 mi-ni-ib-ni10-ni10-e
i3-ne-ec2 lu2 lu2-u3-ra a-na na-an-dug4
lu2 lu2-ra dili a-na na-an-tah
lu2 lu2-ra in-na-ab-be2-a ur5 he2-en-na-nam-ma-am3
kij2-gi4-a lugal-zu en kul-aba4&ki;-ra u3-na-a-dug4 u3-na-de3-tah
jidru jic nam-me mu jic na-an-sa4-sa4
x x cu-na um-ma-ni-in-jar igi um-ci-bar-bar
&jic;ildag2 nam-me &jic;cim-gig nam-me
&jic;erin nam-me &jic;cu-ur2-men2 nam-me
&jic;ha-cu-ur2 nam-me &jic;jicnimbar nam-me
&jic;esi nam-me &jic;za-ba-lum nam-me
&jic;ildag2 nam-me &jic;cim-gig nam-me
&jic;ha-cu-ur2 nam-me &jic;jicnimbar nam-me
&jic;erin nam-me &jic;za-ba-lum nam-me
&jic;cu-ur2-men2 nam-me &jic;esi nam-me
&jic;asal lam &jic;gigir-ra nam-me
&jic;kid-da jic-&kuc;usan3-na nam-me
kug-sig17 nam-me urud nam-me
kug-me-a zid kug-babbar nam-me
&na4;gug nam-me &na4;za-gin3 nam-me
jidru um-ta-an-kid7 hu-mu-un-da-jal2
na4-gug-jic-dili na4-za-gin3-jic-dili-gin7 cu-ni-a hu-mu-un-jal2
en kul-aba4&ki;-a-ke4 igi-ju10-ce3 hu-mu-un-tum2 e-ne-ra dug4-mu-na-ab
ur5-gin7 hu-mu-na-ab-be2-a-ka
kij2-gi4-a dur3ur3 si-gigir ku5-ra2-gin7 ka si-il-la mu-un-jen
ance edin-na bar-rim4-ma kac4 di-gin7 kucum4 i3-tag-tag-ge
ka-ni tum9-a bi2-ib-zi-zi-zi
udu zulumhi udu sumur-ba du7-du7-gin7 dub3-us2 dili mu-un-dab5
ceg12 kul-aba4&ki;-a-ka jiri3 hul2 mi-ni-in-gub
lugal-a-ni en kul-aba4&ki;-a-ra
inim-inim-ma mu-na-ra-si-si
en-me-er-kar2-ra &d;en-ki-ke4 jectug2 mu-na-an-cum2
en-e ajrig mah-a-ni a2 ba-da-an-aj2
e2-ni
lugal-e sumur3  cu ba-ra-an-ti
mu-un-dul-gin7 cu bi2-in-gur-gur igi bi2-in-ja2-ja2
&na4;na ka-ka cim-gin7 zu2 ba-ni-in-ra
gi su-lim-ma-ka i3-gin7 mu-ni-in-de2
ud-ta jissu-ce3 am3-ed2-e
jissu-ta ud-ce3 am3-ed2-e
mu 5-am3 mu 10-am3 ba-zal-la-ri
gi su-lim-ma gij4-gin7 bi2-in-gaz
en-e igi hul2-la im-ci-in-bar
i3 li i3 li2 kur cuba-a-ka sag3-ga i-ni-in-de2
en-e kij2-gi4-a kur-ce3 du-ur2
jidru cu-na mu-un-na-ja2-ja2
kij2-gi4-a aratta&ki;-ac du-a-ni
u5&mucen;-gin7 hur-saj-ja2 nim-gin7 sahar nijin-a
hi.suhur&ku6;-gin7 kur ur3-ur3-ru-da-ni aratta&ki;-ac ba-te
kisal aratta&ki;-ka jiri3 hul2-la mi-ni-in-gub
jidru te si na mu-un-gub
cu kij2 si bi2-in-sa2 a kij2 bi2-ib-ak-e
en aratta&ki;-ke4 jidru-ta igi tab-ba
itima-ka ki-tuc kug-ga-ni-a ni2 im-kar2-kar2-ka
en-e cag4-tam-a-ni-ir gu3 mu-na-de2-e
aratta&ki; u8 sag2-gin7 he2-em kaskal-bi kur ki-bal he2-em
mah aratta&ki; kug &d;inana-ke4
en kul-aba4&ki;-ra mu-na-an-cum2-ma-ta
lu2-kij2-gi4-a mu-un-gi4-a-ni
&d;utu ed2-de3 inim dugud pa ed2-de3
a-da-al kug &d;inana-ke4 igi me-ci-kar2-kar2
aratta&ki;-a lul-e me-a he2-en-de3-dib-e
al me-da-ac cu al-zil2-zil2-i-a
me-en-de3 sug4-ga lul-la-be2-ec2
en kul-aba4&ki;-ra &na4;gug lul-la-me-a mu-na-dur2-ru-ne-en-de3-en
en aratta&ki;-ke4 kij2-gi4-a-ar
inim-ma dub mah-gin7 cu mu-na-an-sig10
kij2-gi4-a lugal-zu en kul-aba4&ki;-a-ra u3-na-dug4 u3-na-de3-tah
ur na-an-gig2-ge ur na-an-babbar-re
ur na-an-su4-e ur na-an-dara4-e
ur na-an-sig7-sig7-ge ur na-an-gun3-gun3gu2 ur hu-mu-ra-ab-cum2-mu
ur-ju10 ur-ra-ni a-da-min3 he2-em-da-e
a2-jal2 he2-zu e-ne-ra dug4-mu-na-ab
ur5-gin7 hu-mu-na-ab-be2-a-ka
kij2-gi4-a u2-lum a-lam mu-un-jen
ceg12 kul-aba4&ki;-ke4 ejer sig10-ga-gin7 inim mu-un-gi4
ud5-gin7 ka gaba kur-ra-ka igi mi-ni-ib-il2-il2-i
mir mah kici17-kici17-ta zig3-ga-gin7 e2 me min3 mu-un-ta-la2-la2
x x x x-ka saj mi-ni-in-il2
aratta&ki;-a-ke4
ki-tuc-a-ni-ta a mah e3-a-gin7 mu-un-na-ab-be2
kij2-gi4-a en aratta&ki;-ra u3-na-dug4 u3-na-de3-tah
tug2 na-an-gig2-ge tug2 na-an-babbar-re
tug2 na-an-su4-e tug2 na-an-dara4-e
tug2 na-an-sig7-sig7-ge tug2 na-an-gun3-gun3gu2 tug2 ga-mu-na-ab-cum2
ur-ju10 gu2-da jal2 &d;en-lil2-la2 ur cu ga-mu-na-taka4
ur-ju10 ur-ra-ni a-da-min3 he2-em-di-e
a2-jal2 he2-zu-zu e-ne-ra dug4-mu-na-ab
2-kam-ma-ce3 u3-na-dug4 u3-na-de3-tah
en3-tukum-ce3 lul-da li-a he2-ni-ib-dib-e
iri-na udu-gin7 igi-ni hu-mu-un-su8-ub
e-ne sipad-bi-gin7 ejer-bi he2-em-us2-e
du-a-ni kur kug &na4;za-gin3-na
gi nij2 dub-ba-gin7 gu2 hu-mu-na-ab-jar
kug-sig17 kug-babbar su3-ra2-aj2-bi
&d;inana nin e2-an-na-ra
kisal aratta&ki;-ka guru7-ce3 hu-mu-un-dub-dub-bu
3-kam-ma-ce3 u3-na-dug4 u3-na-de3-tah
iri-ni ir7-saj&mucen;-gin7 jic-bi-ta na-an-tar-ta-ta-an
-gin7 na-an-dub2-be2-en
ganba jal2-la-gin7 na-an-si-ig-en
lil2-e nam-mi-ni-in-dib-be2-en
du-a-ni na4 hur-saj-ja2 cu u3-mu-ni-in-ti
ec3 gal eridug&ki; abzu e2-nun ha-ma-du3-e
a-sal-bar-bi im-cu2-ra-ke4 cu ha-ma-ni-ib-tag-ge
jissu-bi kalam-ma ha-ma-ni-ib-la2-la2-e
inim dug4-ga-ni -car2-a-ka
jickim-a-ni e-ne-ra dug4-mu-na-ab
ud-ba en -ka-am3
barag-ga dur2 jar-ra numun nun-na-ke4-ne
x x 1(dic)-a mu2-a
dug4-ga-ni mah-am3 cag4-bi su-su-a-am3
kij2-gi4-a ka-ni dugud cu nu-mu-un-da-an-gi4-gi4
bar kij2-gi4-a ka-ni dugud cu nu-mu-un-da-an-gi4-gi4-da-ka
en kul-aba4&ki;-a-ke4 im-e cu bi2-in-ra inim dub-gin7 bi2-in-gub
ud-bi-ta inim im-ma gub-bu nu-ub-ta-jal2-la
i3-ne-ec2 &d;utu ud ne-a ur5 he2-en-na-nam-ma-am3
en kul-aba4&ki;-a-ke4 inim dub-gin7 bi2-in-gub ur5 he2-en-na-nam-ma
kij2-gi4-a mucen-gin7 a2 dub2 i3-ak-e
ur-bar-ra mac2-e us2-sa-gin7 guru5-uc i3-bur2-bur2-re
hur-saj 5 hur-saj 6 hur-saj 7-e im-me-re-bal-bal
igi mu-un-il2 aratta&ki;-ac ba-te
kisal aratta&ki;-ka jiri3 hul2-la mi-ni-in-gub
nam-nir-jal2 lugal-a-na mu-un-zu
bur2-ra-bi inim cag4-ga-na bi2-ib2-be2
kij2-gi4-a en aratta&ki;-ra mu-na-ab-bal-e
a-a-zu lugal-ju10 mu-e-ci-in-gi4-in-nam
en unug&ki;-ga en kul-aba4&ki;-a-ke4 mu-e-ci-in-gi4-in-nam
lugal-zu dug4-ga-ni nam-ju10 tah-a-ni nam-ju10
lugal-ju10 a-na bi2-in-dug4 a-na bi2-in-tah-am3
lugal-ju10 &jic;mec3 gal dumu &d;en-lil2-la2-ke4
jic-bi an ki-da mu2-a
pa-bi an-ne2 us2-sa-am3
ur2-bi ki-a gub-ba-bi
nam-en nam-lugal-la pa e3 ak-a
en-me-er-kar2 dumu &d;utu-ke4 im ma-an-cum2
en aratta&ki;-ke4 im igi u3-ni-bar cag4 inim-ma u3-bi2-zu
a-na ma-ab-be2-en-na-bi u3-mu-e-dug4
a ru-a sun4 &na4;za-gin3 kece2-da-ar
ab2 kal-la-ga-ni kur me sikil-la-ka tud-da-ar
sahar aratta&ki;-ka a2 e3-a-ar
ubur ab2 zid-da-ka ga gu7-a-ar
kul-aba4&ki; kur me gal-gal-la-ka nam-en-na tum2-ma-ar
en-me-er-kar2 dumu &d;utu-ra
inim-bi ec3 e2-an-na-ka inim dug3 ga-mu-na-ab-dug4
ji6-par4 &jic;mec3 gibil-gin7 gurun il2-la-na
lugal-ju10 en kul-aba4&ki;-ra cu-a ga-mu-na-ab-gi4
ur5-gin7 hu-mu-na-ab-be2-a-ka
en aratta&ki;-ke4 kij2-gi4-a-ar
im cu-rin-na-ni cu ba-ci-in-ti
en aratta&ki;-ke4 im-ma igi i-ni-in-bar
inim dug4-ga gag-am3 saj-ki mi-re2-da-am3
en aratta&ki;-ke4 im cu-rin-na-ni igi im-bar-bar-re
ud-ba en men nam-en-na tum2-ma dumu &d;en-lil2-la2-ke4
&d;ickur an ki-a gu3 nun-bi di-dam
ud du7-du7 ug gal-la ki x x-ka nam-mi-ni-in-gub
kur-kur  mu-un-tuku4-tuku4-e
hur-saj  mu-un-da-pec11-pec11-e
ni2 me-lem4 x x gaba-na jal2-la-bi
hur-saj giri17-zal-la gu3 mi-ni-in-il2
aratta&ki; bar ud-bi cag4 hur-saj-ja2-ka
gig ni2-bi mu2-a gu2 ni2-bi an-ga-mu2-a
gig ni2-bi mu2-a guru7 x (x)-ka
en aratta&ki;-ra mu-na-ni-in-ku4-ku4
kisal aratta&ki;-a-ka igi-ni-ce3 i-im-dub
en aratta&ki;-ke4 gig-e igi bi2-in-du8
kij2-gi4-a igi sag3-sag3-a-ni mu-un-ci-ib-ur2×kid2-ur2×kid2-e
en aratta&ki;-ke4 kij2-gi4-a-ar gu3 mu-un-na-de2-e
mah-bi &d;inana nin kur-kur-ra-ke4
iri-ni aratta&ki; cu li-bi2-in-dag li-bi2-in-kal unug&ki;-e la-ba-an-ka
e2-za-gin3-na-ka-ni cu li-bi2-in-dag li-bi2-in-kal ec3 e2-an-na-ka la-ba-an-ka
kur me sikil-la-ka cu li-bi2-in-dag li-bi2-in-kal ceg12 kul-aba4&ki;-a-ke4 la-ba-an-ka
jic-nu2 ce-er-kan2 dug4 cu li-bi2-in-dag li-bi2-in-kal jic-nu2 gi-rin-na la-ba-an-ka
en-ra cu sikil-la-ka-ni cu li-bi2-in-dag li-bi2-in-kal en unug&ki;-ga en kul-aba4&ki;-a-ra la-ba-an-ka
aratta&ki; zid-da gab2-bu-ba
&d;inana nin kur-kur-ra-ke4
a mah e3-a-gin7 mu-un-na-nijin2-nijin2
lu2-be2-ne lu2-lu2-ta dar-a
lu2 &d;dumu-zid-de3 lu2-ta e3-a-me-ec
inim kug &d;inana ki-bi-ce3 jar-jar-me-ec
ur igi-jal2-la da.a.sar &d;dumu-zid-da he2-ci-im-nijin2-nijin2
ul4 ja2-nam-ma dumu ur4-
igi a-ma-ru-ka gub-ba-me-ec
ejer a-ma-ru ba-ur3-ra-ta
&d;inana nin kur-kur-ra-ke4
nam gal ki aj2 &d;dumu-zid-da-ke4
a nam-til3-la-ka mu-un-ne-sud-sud
gu2 kalam-ma-ka jic mu-un-ne-en-jal2
ur igi-jal2-la du-a-ni
&tug2;sajcu gun3-a ugu-na i-im-cu2
&tug2;pirij-pirij-ja2 zag mu-ni-in-kece2
x il2-la x cu mi-ni-in-du8-x-am3
-te-na mi-ni-in-dug4
nin  ba-an-padi
-a-ni
&d;inana
en3-du-ni &d;ama-ucumgal-an-na nitalam-a-na ba-dug3
ud-bi-ta jectug2 kug jectug2 kug &d;dumu-zid-da-ke4
cu mu-ni-in-du7 cir3 mu-ni-in-dug4 inim mu-ni-in-zu
um-ma kur me sikil-ce3 du-a-ni
ki-sikil ud-da-na til-la-gin7 im-ma-na-ta-e3
cembi2-zid-da igi-na mu-un-gun3
tug2 babbar-ra zag mu-ni-in-kece2
aga zid-da iti6-gin7 mu-un-e3
x x x saj si ba-ni-in-sa2
nitalam-a-ni en-me-er-kar2 barag-ge4 mu-un-da-ab-si
um-mi-in-zi-zi
ga-nam im-da-lu-lu aratta&ki;-ac u8-da sila4-bi
ga-nam im-da-lu-lu aratta&ki;-ac ud5-da mac2-bi
ga-nam im-da-lu-lu aratta&ki;-ac ab2-da amar-bi
ga-nam im-da-lu-lu aratta&ki;-ac eme5 dur3ur3 kac4 gig2-ga-bi
aratta&ki;-a na-an-da-be2-a
guru7-ce3 he2-em-dub-dub gu2 he2-em-jar-jar
he2-jal2 za-a he2-jal2-zu
en aratta&ki;-ra u3-mu-ni-in-ak
x x x ra he2-en-x (x)
mu-un-di-ni-ib-x-e
mu-un-ta-e3
si mu-un-na-ab-sa2
me-te-ac  jal2
x si i-lu cag4-ga  x
-ni-a he2-jal2-zu an
&d;en-lil2-le saj-ec mu-ri-in-rig7 x-la-la-ja2 he2-zu-zu
kar2 a-a-ni nu-lam-lam a nu-un-de2
&d;en-lil2 lugal kur-kur-ra-ke4 hu-mu-un-kar2-re ni2-ba
ec2-gar3 im-ma-an-du3-a-gin7
nam-lu2-u18-lu aratta&ki;-a-ke4
kug-sig17 kug &na4;za-gin3 bal ak-de3 ec2-gar3 x (x) x
lu2 gurun kug-sig17 gurun jic gub-bu-de3
&jic;pec3 jectin-ba nij2-ta ub4-ba-gin7 guru7 gal-ce3 u3-mu-un-dub
&na4;za-gin3 duru5 ur2-ba mu-un-bur2-re-ne
&gi;ucub pa-ba mu-un-ta-bal-e-ne
&d;inana nin e2-an-na-ra
kisal e2-an-na&ki;-ka guru7-ce3 mu-un-dub-bu-ne
lugal-ju10 ja2-nu na ga-e-de5 na de5-ju10 he2-e-dab5
inim ga-ra-ab-dug4 jizzal he2-e-ak
lu2 x bi e kur-kur-ra uj3-e u3-un-pad3
nam-lu2-ulu3 aratta&ki;-ke4
x-me-ec2 i-im-da he2-em-me-ne
je26-e gu2-e-ta du-a-ju10-ne
nam-lugal-ju10 nin mul-mul-e ma-an-cum2
&d;jectin-an-na
iri-ba lil2
ezen nu-mu-
ud cu2-uc nam-
ur-saj ucum ni2 ri ni2 huc dirig gal-di
&d;nin-urta mar-uru5 cu zig3-ga jiri3 ud
kalag-ga usu mah tuku kur nu-un-ta-e3
a2 nam-ur-saj-ja2 cag4-ta tum2-a gaba gi4 nu-tuku
bar-sud-am3
iri ki a2-dam nu-jal2-la ki-bal hul-jal2 ak
&d;nin-urta pirij huc hu-luh-ha-gin7
du-zu-ne ud e3-ta ud cu2-uc an ki ci-im-tuku4-e
di-kud nir-jal2 usu mah tuku-gin7 ki-bal du7-du7-zu
ud i3-du7 ji6 u3-na ci-im-ma-zig3 ki-bal-e ci-im-nu2-e
igi il2-i-zu hur-saj gal tec2-ba ci-im-da-tu-ku
cag4-ba-tuku-am3
en iri nam &d;nu-nam-nir-ra jickim-til3 a-a-na
&d;nin-urta a2 zid-da kur gal-la-ac ca-mu-un-til3-la-ni-me-en
ec-bar dug4-ga-ni ki-bi-ce3 ja2-ja2 di-di-bi mu-e-zu
bar-sud 2-kam-ma
en barag-barag ni2 er9-be2-ne jiri3 saga11 x  x x
hul-du erim2-jal2 nu-mu-un-e3 x-e bi2-ib2-x
kur ma-da dajal igi zid bar-ra-zu nam-he2-a ma-ra-an-du8
&d;ur-&d;nin-urta cul za-ce3 jal2 sipad zid jic tuku-zu-um
ub-da an ki uj3 ki jar-ra-ba saj-e-ec mu-ni-rig7
jectug2 cum2-ma &d;en-ki-ka3 ka tum2-tum2-mu-bi mu-e-zu
saj gig2 udu-gin7 lu-a-bi hu-mu-jal2-e us2-zu he2-bi2-ib2-dab5-be2
sa-gid2-da-am3
ur-saj gal &d;ur-&d;nin-urta-ra nu-ce-ga-ni zar-re-ec sal-mu-na-ab
jic-gi4-jal2 sa-gid2-da-bi-im
u4-ta-u18-lu en dumu &d;en-lil2-la2 hur-saj-ta e3-a
&d;nin-urta nam-mah dugud-da-zu a-re-ec dug4-ge-ec2
nam-nir-jal2 nam-mah kalag-ga-zu cag4 kur-kur-ra-ka
u18-lu me-lem4-ba ud e3 ud cu2-uc uj3 car2-ra ci-im-dul-e
a-a ugu-zu sipad dijir-re-ne en &d;nu-nam-nir-re
me gal-gal an ki-a saj kece2-bi cu-za ma-ra-ni-in-ge-en
nam-nir nam-zag-dib mu-ra-an-cum2 gaba gi4 nu-mu-ri-in-tuku
&d;nin-lil2-la2 hi-li cag4-ga-na-me-en ki-ig gal im-ma-ra-an-aj2
a-ra2 nij2 ak-zu hul2-la-da ni2 am3-il2-il2-i
a-ba za-gin7 dijir pa e3-a-e mu-ni an-zag-ce3
cul si sa2 uj3 dajal-la pad3-da jic dug4-ga kur gal-la
&d;ur-&d;nin-urta  la-la gu3 zid de2-a-zu
igi x -ke4 du  mu-un-ne-cum2
barag -en gir za-gin3 saj-e-ec mu-ni-in-rig7
&d;ur-&d;nin-urta-ra bal mu giri17-zal-la mu-un-ne-tah
iri&ki; mac-gana2 a2-dam ki jal2-la-ni he2-jal2-la ca-mu-un-du3
saj gig2-ge &d;utu e3-gin7 igi-bi he2-me-ci-jal2
&jic;tukul kur gu2-erim2-jal2  x x ki tuku4-tuku4-da x-ke4
u3-mu-un-cum2 a2-dam nu-ce-ga-ni sug-zag-ge4 bi2-ib-gu7-e
u4-ta-u18-lu ur-&d;nin-urta-ra cu he2-me-de3-ni-jal2-jal2
sa-jar-ra-am3
ur-saj gal &d;ur-&d;nin-urta-ra saj-tab si ma a he2-e-me-en
jic-gi4-jal2 sa-jar-ra-bi-im
en nam tar-ra-zu sag2 nu-di inim kug-zu uru2ru
&d;nin-urta en nam tar-ra-zu sag2 nu-di inim kug-zu uru2ru
&d;ur-&d;nin-urta nam dug3 mu nam-til3-la
du-ri2-ce3 nu-kur2-ru nam-e-ec tar-mu-ni-ib
uru2ru-bi-im
a-da-ab &d;nin-urta-ka-kam
&d;nin-i3-si-in-na dumu-saj an kug-ga saj il2 nin-e-ne
x x x-a gal en &d;nu-nam-nir-ra me e2-kur-ra cu du7
x x x x gi4 ama gal &d;nin-lil2-la2 inim cag4-ga-na nij2 di
dam (x) ur-saj gal en &d;pa-bil-saj-ja2 cul gaba-ri nu-tuku
simx(gig)-simx(gig)-ma ki ku10-ku10-ga-ba cag4-bi lu2 nu-zu
kug &d;nin-i3-si-in-na &tug2;nij2-la2 sed4-de3 ki-bi-ce3 bi2-ib2-gi4-gi4
ama kalam-ma a-zu gal saj gig2-ga cim-mu2 uj3 lu-a
nam-tar ir.ru.uc su lu2-ka jal2-la zig3-ga nu-ub-zu
dijir nin e2-gal-mah ka×x-ka×x-ga-ta lu2-bi mu-un-silim-e
x x x x lu2 til3-le-de3 di x
a x (x) zu jic tuku nin-ju10-ra u2-na-a-dug4
&m;&d;nanna-ma-an-cum2 dub-sar dumu il3-cu-mu-ba-al-li-i&t;
arad2-zu na-ab-be2-a
ud an x a2 mu-un-ta-e3 ka×x-ja2 bi2-ib-jar
cu-i lu2 x gu-za-la2 dijir-re-e-ne-ke4 mu-un-cum2-en
9-kam-ma ka.tar za-ha-da saj-ja2 i3-ni-in-jar
x (x) nibru&ki; siisin2-na&ki; gu2 mu-jar-re-ec
x-ma-tej3-je26-e-ec nam-til3-ju10 ka-ka-ne-ne la-ba-an-cum2-mu-uc
&tug2;nij2-la2 nu-kece2-da ba-e-cub-bu-uc ba-e-dim2-ec
tum12&mucen; niga mi-ni-in-du x-ju10-ce3 ba-an-ti-ti
di-da-ju10-ne di-da-ju10-ne
e2 x di-da-ju10-ne di-da-ju10-ne
ga-ca-an-na-ju10 i-bi2 mu-ci-in-bar
cec-e ta ma-ra-an-dug4 ma-ra-an-tah
cag4 ki-ig-ga aj2 hi-li aj2 ku7-ku7-dam
kug ga-ca-an-na-ju10 aj2-ce3 ma-ra-an-ba
ki-bi i-bi2-ju10 ma-ra-ju10-ne
mu-lu ki-ig-ga aj2-ju10 gaba im-ma-an-de5
hi-li mu-e-ci-in-te dili mu-e-da-hul2
cec-e e2-ni-a im-ma-ni-in-kur9-re-en
mu-nu2 lal3 hab2-ba bi2-in-nu2-en
ze2-ba kal-la-ju10 ca3-ab-ju10 a-ba-nu2
dili-dili-ta eme ak dili-dili-ta
cec i-bi2 sag9-sag9-ju10 50-am3 mu-un-ak
lu2 sig9-ga-gin7 mu-na-de3-gub
ki-ta tuku4-e-da si-a mu-na-ni-in-jar
cec-ju10 ib2-ba-na cu gub-bu-de3
ze2-ba kal-la-ju10 ud mu-un-di-ni-ib-zal-e
cu ba-am3-mu-u8 nin9-ju10 cu ba-am3-mu-u8
jen nin9 ki aj2-ju10 e2-gal-la e2-me-ce3 ga-jen
igi ad-da-ja2 dumu tur he2-me-en
&d;ba-u2 lu2 ha-ba-zu cu ba-e-re-ci-bar-re
bal-bal-e &d;inana-kam
nin me mah dib saj il2 ni2 guru3 dumu ki aj2 an gal-la
&d;nin-isin2si-na &d;urac-e tud-da cag4 gal nam gal du
ad gi4-gi4 gal-di a-a ugu-na ajrig zid e2-kur-ra
ec2 sig7-ga barag kug-ge he2-du7 (x)
arhuc2 tuku x (x) saj gig2-ga kug &d;nin-isin2si-na nij2-nam-ma-ni pa e3 x
nin tug2 babbar2 tug2-ba13 x (x)-ju10
nam-gur4 dirig dug4-ge dib-ba-zu a-ra2 mah-bi ca-an-i-i
a-a ugu-zu x (x) an kug x x me-me dirig-ga za-ar ma-ra-an-ri
nin cag4 cu nijin2 x x lu2 x x gi4 lu2 dub-ba zi-zi-i cag4-ta mu-e-de6
nam-a-zu lu2 til3-le lu2 x x
nin tu6 dug4-ga-ni-ta lu2 x sag9 x x x x cum2-mu
simx(gig)-simx(gig)-ma su lu2-ulu3 he2-x mu7-mu7-ga-ni ed3-de3
bulug nij2 zi-pa-aj2-ja2-na su-a-na
nin u2 nam-til3-la x (x) ab-ba x
lu2 ug5-ge lu2 -ba
&d;nin-til3-mud x x x lu2 x x x luh ud dadag-ga
cu zid dijir-ra-na-ce3 cu x x x
x  x  x
x
an x
i3-si-in&ki; iri x
lu2-erim2-ma-ke4 x
&d;nin-isin2si-na an x  an
e2-gal-mah barag babbar2  gan
2-na-ne-ne x  x la2
lugal mu pad3
&d;nin-isin2si-na
cag4-ge guru7  x ru  nu-ce-ga
ka nu-jar  x la za-ar hu--x-te-ce3
i3-si-in&ki; x nidba kadra-bi  gal-bi
gu2-za hu-mu-ra-an-x  us2
nibru&ki;-ce3 za-e kur9-x-x-ni-ib
zid-de3-ec x x -me-en
dijir-re-e-ne-ke4  te a mu
ki -a-ba
mu x za-a-am3
su-bi
kar2 -me-en
&d;nin-isin2si-na dumu mah an-na x x
za3-mi2-zu dug3-ga-am3
&d;en-lil2 gu-ti-um&ki; muc-jiri2 hur-saj-ja2
lu2 a2 zig3-ga dijir-re-e-ne
lu2 nam-lugal ki-en-gi-ra2 kur-ce3 ba-de6-a
ki-en-gi-ra2 nij2-a-erim2 bi2-in-si-a
dam tuku dam-ni ba-an-da-kar-ra
dumu tuku dumu-ni ba-an-da-kar-ra
nij2-a-erim2 nij2-a2-zig3 kalam-ma mi-ni-in-jar-ra
&d;en-lil2 lugal kur-kur-ra-ke4
mu-bi ha-lam-e-de3
&d;utu-he2-jal2 nitah kalag-ga lugal unug&ki;-ga
lugal an ub-da 4(limmu5)-ba lugal dug4-ga-na nu-gi4-gi4-da
&d;en-lil2 lugal kur-kur-ra-ke4 a2-bi mu-da-an-aj2
&d;inana nin-a-ni mu-na-an-jen cudu3 mu-na-ca4
nin-ju10 pirij me3 kur-kur-da du7-du7
&d;en-lil2-le nam-lugal ki-en-gi-ra cu-ba gi4-gi4-de3
a2-bi mu-da-an-aj2 a2-tah-ju10 he2-me-en
ugnim lu2-kur2-kur2-ra ki he2--us2-us2
ti-ri2-ga-a-an lugal gu-ti-um&ki;-ke4
ka-bi ba-ci-ba lu2 nu-mu-ci-e3
&id2;idigna gu2 2-a-ba bi2-in-tuc
sig-ce3 ki-en-gi-ra2 gana2 jic bi2-kece2
igi-nim-ce3 jiri3 i3-kece2
kaskal kalam-ma-ke4 u2 gid2-da bi2-in-mu2
lugal &d;en-lil2-le a2 cum2-ma
&d;inana-ke4 cag4-ge cag4 kug-ge pad3-da
&d;utu-he2-jal2 nitah kalag-ga unug&ki;-ta mu-ci-e3
e2 &d;ickur-ka jic bi2-du3
dumu iri-na-ke4-ne gu3 mu-ne-de2-e
gu-ti-um&ki; &d;en-lil2-le ma-an-cum2 nin-ju10 &d;inana a2-tah-ju10-um
&d;dumu-zid-ama-ucumgal-an-na-ke4 nam-ju10 bi2-dug4
&d;gilgamec3 dumu &d;nin-sumun2-na-ke4 mackim-ce3 ma-an-cum2
dumu unug&ki;-ga dumu kul-aba4&ki;-ka cag4 hul2-la ba-an-jar
iri-ni lu2 dili-gin7 ejer-ra-ni ba-ab-us2
zu2 kece2 igi bar-ra si bi2-sa2
e2 &d;ickur-ka zig3-ga-ni
ud 4(limmu5)-kam-ma naj-su &id2;en-uru3-jal2-ka gu2 &id2;erin2.nun.na-ka jic bi2-du3
ud 5-kam-ma barag i3-li2-tab-be4-e-ka i3-li2-tap-pe2-e-ka jic bi2-du3
ur-&d;nin-a-zu na-bi-&d;en-lil2 cagina ti-ri2-ga-a-an
ki-en-gi-ce3 kij2-gi4-a in-gi4-gi4-ec2-a in-dab5-dab5 cu-ba jic i3-jar jic cu-na mi-ni-jar
barag i3-li2-tab-be4-e-ka i3-li2-tap-pe2-e-ka zig3-ga-ni
ud 6-kam-ma kakarkara&ki;-ka jic bi2-du3
&d;ickur-ra mu-na-an-jen cudu3 mu-na-ca4
&d;ickur &jic;tukul &d;en-lil2-le ma-an-cum2 a2-tah-ju10 he2-me-en
cag4 ji6-ba-ka  im-ma-an-zig3
igi-nim adab&ki;
&d;utu e3-x mu-na-an-jen cudu3 mu-na-ca4
&d;utu gu-ti-um&ki; &d;en-lil2-le ma-an-cum2 a2-tah-ju10 he2-me-en
ki-bi bar gu-ti-um&ki; jic mu-na-bar
erin2 mu-na-lah5
&d;utu-he2-jal2 nitah kalag-ga cagina-bi aga3-kar2 im-mi-sig10
ud-ba ti-ri2-ga-a-an lugal gu-ti-um&ki; dili-a-ni jiri3 ba-da-an-kar
ki zid-ni ba-da-an-kar-ra dab4-ru-um&ki;-ma ba-an-sag9
lu2 dab4-ru-um&ki;-ma-ke4 &d;utu-he2-jal2
bar lugal &d;en-lil2-le a2 cum2-ma i3-me-a i3-zu-a-ke4-ec
ti-ri2-ga-a-an-ra cu nu-ni-ba
lu2-kij2-gi4-a &d;utu-he2-jal2 ti-ri2-ga-a-an u3 dam dumu-ni dab4-ru-um&ki;-ma mu-un-dab5
cu-na jic bi2-jar igi-na tug2 bi2-si
&d;utu-he2-jal2 igi &d;utu-ce3 jiri3-ni-ce3 mu-nu2 gu2-na jiri3 bi2-gub
gu-ti-um&ki; muc-jiri2 hur-saj-ja2
ki-in-dar-a bi2-naj x  x jic bi2-x
x ma2-gid2 zag-ba im-ta-jar
nam-lugal ki-en-gi-ra cu-ba im-mi-gi4
zig3-ga u5-bi2 zig3-ga u5-e-de3-en zig3-ga u5-bi2
i-lu er2-ra ce-er dadag-ga ma2-gur8 ri-de3
juruc-me-en &jic;u3 tug2-gin7 tug2-gin7 ni2-ju10 ba-ra-dul-me-en
ma2-gur8-re juruc ma2-gur8 ri-da-ni cu gid2-da
juruc &d;da-mu-ju10 en &d;nin-jic-zid-da ma2-gur8 ri-da-ni cu gid2-da
&d;ictaran igi cuba-ke4 ma2-gur8 ri-da-ni cu gid2-de3
&d;al-la u3-mu-un sa-par3-ra ma2-gur8 ri-da-ni cu gid2-de3
&d;lugal-cudx(ka)-de3 ma2-gur8 ri-da-ni cu gid2-de3
u3-mu-un-mu-zid-da-ke4 ma2-gur8 ri-da-ni cu gid2-de3
nin9 ban3-da-a-ni &jic;u5 ma2-ka ma2-saj cir3-re-ec mu-un-na-ab-be2
nin9 gal-a-ni u3 ma2-ka ma2-ejer-ra-ka tun3 mu-un-na-bad
ga-ba-de3-u5 ga-ba-de3-u5 cec cec-ju10 ga-ba-de3-u5
cec-ju10 ma2-gur8-zu ga-ba-de3-u5 cec-ju10 ga-ba-de3-u5
ma2-gur8 giri17-zal-la-zu ga-ba-de3-u5 cec-ju10 ga-ba-de3-u5
ma2-saj-ta i-lu gu3 mu-un-na-be2 cec cec-ju10 ga-ba-de3-u5
ma2-ejer-za ga-mu-ra-gaz-gaz ga-mu-un-lum-lum cec cec-ju10 ga-ba-de3-u5
&jic;u5 ma2-ejer-ra-zu gudug ba-an-tuc i-lu mu-un-dab5-be2
ga-ba-de3-u5 cec-ju10 ga-ba-de3-u5
juruc &d;da-mu-ju10 ga-ba-de3-u5 cec cec-ju10 ga-ba-de3-u5
&d;ictaran igi cuba-ke4 ga-ba-de3-u5 cec cec-ju10 ga-ba-de3-u5
&d;al-la u3-mu-un sa-par3-ra ga-ba-de3-u5 cec cec-ju10 ga-ba-de3-u5
&d;lugal-cudx(ka)-de3 ga-ba-de3-u5 cec cec-ju10 ga-ba-de3-u5
&d;lugal-ki-bur2-ra ga-be2-de3-u5 cec-ju10 da2-de3-u5
u3-mu-un-mu-zid-da-ke4 ga-ba-de3-u5 cec cec-ju10 ga-ba-de3-u5
cec-ju10 ma2-gur8-zu ga-ba-e-de3-u5 cec-ju10 ga-ba-e-de3-u5
ma2-gur8 giri17-zal-la-zu ga-ba-e-de3-u5 cec-ju10 ga-ba-e-de3-u5
gal5-la2 hul murub4-ba til3-la
&d;lugal-ki-sun5-na u3-mu-un-mu-zid-da-ra gu3 mu-un-na-de2-e
&d;lugal-ki-sun5-na &d;lugal-ki-bur2-ra nin9-zu-ce3 igi bar
&d;lugal-ki-sun5-na &d;lugal-ki-bur2-ra nin9-ce3 igi bar-ra gu3 mu-un-na-de2-e
mu-de3-u5 mu-de3-u5 za-e ki ta u5-de3
nin gal5-la2 mu-de3-u5 za-e ki ta u5-de3
lu2 nij2 ra-ah-ha mu-de3-u5 za-e ki ta u5-de3
lu2 cu du3-ju10 mu-de3-u5 za-e ta u5-de3
lu2 a2 la2-ju10 mu-de3-u5 za-e ta u5-de3
id2-kur-ra-ke4 a nu-de2 a-bi nu-mu-un-na-na8-na8 za-e ta u5-de3
a-cag4 kur-ra-ke4 ce nu-de2 zid2 nu-mu-un-na-ab-gu7-(x) za-e ta u5-de3
udu kur-ra-ke4 siki nu-de2 tug2 nu-mu-un-na-ab-tuku5-tuku5 za-e ta u5-de3
je26-e ama-ju10 id2-gin7 mu-un-ba-al-la2-ac a-ju10 ba-ra-mu-un-naj
&jic;cinig-gin7 a cu-nim ba-ra-mu-un-de2 jissu-ju10 ba-ra-an-ku-ku
&jic;jicnimbar-gin7 zu2-lum il2-la-ju10 hi-li-bi nu-ma-ra-ka
gana2-am3 gal5-la2-ju10 mu-de3-ra-he za-e gu3 bi-ra-ra
jic-cu cu-ju10 im-mi-jar za-e gu3 bi-ra-ra
jic-gu2 gu2-ju10 im-mi-jar za-e gu3 bi-ra-ra
&d;ama-cilam-ma &d;nin-jic-zid-da-ra gu3 mu-un-na-de2-e
gal5-la2 cag4 gig-ga aj2 he2-gid2-i ki-ce-er-ra ab-tuku-e
x x gal5-la2-zu aj2 he2-gid2-i ki-ce-er-ra ab-tuku-e
cu-ju10 ga-mu-na-ab-x ki-ce-er-ra ab-tuku-e
cu-ju10 ga-mu-na-ab-x ki-ce-er-ra ab-tuku-e
&na4;za-gin3 di4-di4-la2 ur2-ju10 ga-mu-na-ab-x ki-ce-er-ra ab-tuku-e
x &na4;za-gin3-ju10-gin7 ur2-ju10 ga-mu-na-ab-x ki-ce-er-ra ab-tuku-e
ki aj2-ja2-me-en ki-ce-er-ra ab-tuku-e
i3-ak-ke2-ec i3-ak-ke2-ec ki-ce-er-ra ab-tuku-e
cec-ju10 i3-ak-ke2-ec mah-bi i3-ak-ke2-ec ki-ce-er-ra ab-tuku-e
cajar ba-an-tuku ninda ma-ra-an-ze2-er ki-ce-er-ra ab-tuku-e
enmen2 ba-an-tuku a ma-ra-an-ze2-er ki-ce-er-ra ab-tuku-e
gal5-la2 hul murub4-ba til3-la
gal5-la2 kug-zu gal5-la2 gal-bi murub4-ba til3-la
lu2 &jic;ma2-saj-ja2-ke4 lu2 &jic;ma2-ejer-ra-ke4 gu3 mu-un-na-de2-e
jic na-an-zig3 jic na-an-zig3 cec-ra u5-de3
nin-e &jic;ma2-gur8-ra u5-de3
&d;ama-cilamx(tur3) &jic;ma2-gur8-ra u5-da-a-ni
gu3 an-na ba-te gu3 ki-ta ba-te
gu3 cu nijin2-na gal5-la2 gal-bi id2-da mu-da-jar
urim2&ki;-am3 gu3 de2 an-ta-ju10
e2-za gi-bi e2-za gi-bi iri e2-za gi-bi
ec3 urim2&ki;-ma e2-za gi-bi iri e2-za gi-bi
en-zu ji6-par3-ta ba-ra-e3-a iri e2-za gi-bi
x x x x x x
x
x
jidru kug
tug2-ba13 kug
aga kug saj-ja2
jidru za-gin3-na
id2 sug4 id2 hul2-la
e2-ba la-ba-te-te
ki &d;erec-ki-gal-la-ka
je26-e ama-ju10 ki aj2-ja2-ni-ta
za-e gal5-la2 gal-bi he2-me-en
nam-gu-za-la2 kur-ra-ce3 cu-zu
lugal-ju10 igi er2-ra nu-ce8-ce8-x
balaj cag4 hul2-la-ka-ni er2
jen-na mucen-du3 e2 nij2 jar-ra-na i-lu-zu he-me en i-lu-zu he2-me te ba-ab-pel-e
cu-ku6 tur-e e2 nij2 jar-ra-na i-lu-zu he2-me en i-lu-zu he2-me ta ba-ab-pel-e
ama gudug ug5-ga ji6-par3-ra sug4-ga-na igi-tum3 la2 e2 lugal-la-ke4 bi2-in-du8 i-lu-zu he2-me en i-lu-zu he2-me ta ba-ab-pel-e
ama nin-dijir ji6-par3-ra ba-ra-e3-x x ug5-ga ji6-par3-zu til3-la i-lu-zu he2-me en i-lu-zu he2-me ta ba-ab-pel-e
lugal-ju10 saj-zu sahar-ra nijin2-na-zu a tu5-a
jiri3-zu ki pel-la pel-la-zu e-sir2
lugal-e saj-du sahar-ra nijin2-na-ni a mu-un-tu5
jiri3-bi ki pel-la pel-la-ni e-sir2
e2-bi la-ba-tej3-je26
&jic;gu-za-zu tuc-a
jic-nu2 nu2-a hu-mu-
nij2-gu7 ka-a mi-ni-in-gu7 kurun2 suh-bi i3-naj
kug gal &d;erec-ki-gal-la za3-mi2-zu dug3-ga-am3
i3-a lum-lum u3-luh-ha sud-sud
dumu-gir15 giri17-zal dijir-re-e-ne
gud lipic-tuku me3-a gub-ba
en tur &d;gilgamec2 unug&ki;-ta mi2 dug4-ga
unug&ki;-ga lu2 ba-uc2 ur5 ba-sag3
lu2 u2-gu ba-an-de2 cag4 hul i3-ja2-ja2
bad3-da su-ju10 im-ma-an-la2
lu2 a-a ib2-dirig-ge4 igi im-mi-in-sig10-ga-am3
ur5 im-ma-uc2 cag4 im-ma-sag3
zag nam-til-la saj im-gi4-a
irigal kur nam-gu2-ka-ke4 lu2 la-ba-an-da13-da13-a
sud-da kur-ra la-ba-an-gib-be2-a
dajal-la kur-ra la-ba-an-cu2-cu2-a
zag juruc til-la saj til-la-bi-ce3 la-ba-ra-ab-ed3-de3-a
zi ama ugu-ju10 &d;nin-sumun2-ka a-a-ju10 kug &d;lugal-ban3-da
dijir-ju10 &d;en-ki en &d;nu-dim2-mud-e
x (x) me x  x-ta
x x
x  cub
du3-du3 pa-bi-ce3 ga-am3-til
cub-ba ga-am3-mi-ib-kur9
arad-da-ni en-ki-du10-e gu3 mu-na-de2-e
tukum-bi kur-ce3 i-in-ku4-ku4-de3-en
&d;utu he2-da-an-zu
kur-&jic;erin-kud-ce3 i-in-ku4-ku4-de3-en
&d;utu he2-da-an-zu
kur-ra dim2-ma-bi &d;utu-kam
kur-&jic;erin-kud dim2-ma-bi cul &d;utu-kam
&d;utu an-na-ke4 suh10 za-gin3 mu-un-kece2
saj il2-la mu-un-jen
&d;gilgamec2 en kul-aba&ki;-ke4 cu-ni jidru kug giri17-na ba-ab-tab
&d;utu kur-ce3 i-in-ku4-ku4-de3-en he2-me-en a2-tah-ju10
kur-erin-kud i-in-ku4-ku4-de3-en he2-me-en a2-tah-ju10
1-am3
2-kam-ma
3-kam-ma
4-kam-ma
5-kam-ma x x  mu-un-tab-tab-e
6-kam-ma a-ji6 du7-du7-gin7 kur-ra gaba ra-ra
7-kam-ma nim-gin7 i3-jir2-jir2-re a2-bi-ce3 lu2 nu-ub-gur-e
e-ne-ne an-na mul-la-me-ec ki-a har-ra-an zu-me-ec
an-na mul x x x il2-la-me-ec
ki-a kaskal aratta&ki; zu-me-ec
dam-gar3-ra-gin7 jiri3-bal zu-me-ec
tum12&mucen;-gin7 ab-lal kur-ra zu-me-ec
ma2-ur3-ma2-ur3 hur-saj-ja2-ka he2-mu-e-ni-tum2-tum2-mu-ne
&d;gilgamec2 iri-ni-a zig3-ga ba-ni-ib-jar
(x) x kul-aba&ki;-a si gu3 ba-ni-in-ra
iri dam tuku dam zu-ce3 dumu tuku dumu-zu-ce3
ur-saj zu ur-saj nu-zu
dam nu-tuku dumu nu-tuku
lu2 ur5-a lu2 &d;gilgamec2-da a2-ju10-ce3 hu-mu-un-ak-ec
lugal iri-ta ba-ra-e3
&d;gilgamec2 kul-aba&ki;-ta ba-ra-e3
kur-&jic;erin-kud-da jiri3 im-ma-ab-dab5-be2
hur-saj 1-e in-di3-in-bal &jic;erin cag4-ga-ni nu-mu-ni-in-pad3
hur-saj 2-kam-ma in-di3-in-bal &jic;erin cag4-ga-ni nu-mu-ni-in-pad3
hur-saj 3-kam-ma in-di3-in-bal &jic;erin cag4-ga-ni nu-mu-ni-in-pad3
hur-saj 4-kam-ma in-di3-in-bal &jic;erin cag4-ga-ni nu-mu-ni-in-pad3
hur-saj 5-kam-ma in-di3-in-bal &jic;erin cag4-ga-ni nu-mu-ni-in-pad3
hur-saj 6-kam-ma in-di3-in-bal &jic;erin cag4-ga-ni nu-mu-ni-in-pad3
hur-saj 7-kam-ma bal-e-da-ni &jic;erin cag4-ga-ni im-ma-ni-in-pad3
&d;gilgamec2 &jic;erin-na al-sag3-ge
arad-da-ni en-ki-du10-e pa mu-un-ci-ak-e
dumu iri-na mu-un-de3-re7-ec-a
gu-ru-ma mu-ni-ib-gub-bu-ne
ud-bi-a ur-saj ur-saj-ra u3-mu-un-na-te
me-lem4  cu-gur-gin7 i-im-te
nu2 -ce3 silim-ma i3-nu2
u3 -ku-ku
gu3
i3-nu2-x i3-nu2-x
en tur &d;gilgamec2 en-ce3 nu2-de3-en
kur ba-suh3-suh3 jissu ba-an-la2
an
&d;gilgamec2 i-im-zig3 ma-mu2-da
i-im-bu-luh u3-sa2-ga-am3
igi-ni cu bi2-in-gur10 nij2-me-jar sug4-ga-am3
zi ama ugu-ja2 &d;nin-sumun2-ka a-a ugu-ja2 kug &d;lugal-ban3-da
dijir-ju10 &d;en-ki en &d;nu-dim2-mud-e
je26-e  cag4 mu-ni--dab5-be2
ur-saj-e igi-ni igi pirij-ja2-kam
jic.gaba-a-ni a-ji6 du7-du7-dam
saj-ki-ni jic-gi bi2-gu7-e lu2 nu-tej3-je26-dam
eme-a-ni ur-mah lu2 gu7-gin7 uc2 nu-car2-ra-ge-dam
ur-saj-e usu nu-mu-e-da-jal2 ne-am3 mu-un-da-jal2
arad-da-ni en-ki-du10-e gu3 mu-na-de2-e
x
x
zi ama ugu-ja2 &d;nin-sumun2-ka a-a-ja2 kug &d;lugal-ban3-da
dijir-ju10 &d;en-ki en &d;nu-dim2-mud-e ka-za -e3
ur-saj kur-ra tuc-a-zu he2-zu-am3
jiri3 tur-tur-zu-uc &kuc;e-sir2 tur-tur he2-ma-dim2-dim2-ma-am3
jiri3 gal-gal-zu-uc &kuc;e-sir2 gal-gal he2-ma-dim2-dim2-ma-am3
x  u3-mu-ni-in-kur9
zi ama ugu-ja2 &d;nin-sumun2-ka a-a ugu-ja2 kug &d;lugal-ban3-da
dijir-ju10 &d;en-ki en &d;nu-dim2-mud-e ka-za mu-ni-in-e3
ur-saj kur-ra tuc-a-zu he2-zu-am3
jiri3 tur-tur-zu-uc &kuc;e-sir2 tur-tur he2-ma-dim2-dim2-ma-am3
jiri3 gal-gal-zu-uc &kuc;e-sir2 gal-gal he2-ma-dim2-dim2-ma-am3
x x x x (x) kur -kur9-ra
x
gu-ru-um-gu-ru-um hur-saj-ja2 mu--ne
me-lem4 7-kam-ma mu-na-til-la-ta
da-ga-na ba-te jectug-a-ni tibir bi2-in-ra
saj-ki mu-un-da-an-guru5-uc zu2 mu-un-da-zalag-zalag
am dab5-ba-gin7 samanx(ec2.sud4.ec2.nun.ec2.tu) mu-ni-in-cub
ur-saj dab5-ba-gin7 ackud2 mu-ni-in-la2
ur-saj-e er2 im-ma-an-pad3 cex(sig7)-cex(sig7) i3-ja2-ja2
hu-wa-wa er2 im-ma-an-pad3 cex(sig7)-cex(sig7) i3-ja2-ja2
ur-saj-e lul mu-e-sig10 cu si mu-e-sa2 nam-erim2 mu-e-kud
zi ama ugu-zu &d;nin-sumun2-ka a-a-zu kug &d;lugal-ban3-da
dijir-zu &d;en-ki en &d;nu-dim2-mud ka-za mu-e-ni-e3
am dab5-ba-gin7 saman2 mu-ni-cub
ur-saj dab5-ba-gin7 ackud2 ba-ni-la2-la2
x x &d;gilgamec2 dumu-gir15-ra cag4-ga-ni arhuc ba-
arad-da-na en-ki-du10-ra gu3 mu-un-na-de2-e
ja2-nam-ma ur-saj-ra cu ga-am3-bar-re-en-de3-en
lu2 zu-me he2-a dur2 kaskal-la igi me-eb-du8-de3-a lu2 zu-me he2-a
-x-ba-ju10 he2-a kilib3-ju10 he2-em-mi-il2-le
x  x (x)
arad-da-a-ni en-ki-du10-e  &d;gilgamec2-e mu-un-na-ni-ib-gi4-gi4
x x dim2-ma nu-tuku
x nu-tuku
nu-tuku
ur-saj dab5-ba cu bar-ra-am3
en dab5-ba ji6-par4-ce3 gur-ra-am3
gudug dab5-ba hi-li-ce3 gur-ra-am3
ud ul-le2-a-ta a-ba-a igi im-mi-in-du8
kaskal kur-ra mu-e-de3-eb-x la x e
jiri3 kur-ra mu-e-de3-eb-suh3-suh3-e
iri ama u3-tud-da nu-ub-ci-x-(x)-de3-en-de3-en
hu-wa-wa -ra mu-un-na-ni-ib-gi4-gi4
ama tud-da-ju10 hur-ru-um kur-ra
a-a tud-da-ju10 hur-ru-um hur-saj-ja2
&d;utu dili-ju10-ne kur-ra mu-un-de3-en-tuc-en
&d;gilgamec2 hu-wa-wa-ra gu3 mu-un-na-de2-e
ja2-nam-ma x (x) ja2  x
ga-ca-an-jen ca-ga-ba-ta ud zal-la-ju10-ne
ga-ca-an-an-na-jen ca-ga-ba-ta ud zal-la-ju10-ne
ud zal-la-ju10-ne e-ne di-da-ju10-ne
ud zal ji6 sa2-a-ce3 en3-du dug4-ga-ju10-ne
gaba mu-un-ri gaba mu-un-ri
u3-mu-un gu5-li an-na gaba mu-un-ri
u3-mu-un-e cu-ni-a cu im-ma-an-du3
&d;ucumgal-an-na gu2-ja2-a gu2-da ba-an-la2
me-a-am cu ba-mu-u8 e2-me-ce3 da-jen
gu5-li &d;mu-ul-lil2-la2 cu ba-mu-u8 e2-me-ce3 da-jen
ama-ju10 lul-la-ce3 ta mu-na-ab-gub-be2-en
ama-ju10 &d;ga-ca-an-gal-e lul-la-ce3 ta mu-na-ab-gub-be2-en
je26-e ga-ri-ib-zu-zu je26-e ga-ri-ib-zu-zu
&d;inana lul-la munus-e-ne je26-e ga-ri-ib-zu-zu
ma-la-ju10 sila dajal-la e-ne mu-di-ni-ib-ma-ma
ub3 sag3-sag3 e-ne di-da hub2 mu-di-ni-in-gub
i-lu-ni ze2-ba-am3 ad mu-ci-ib-ca4
hul2-hul2-e ze2-ba-am3 ud mu-di-ni-ib-zal-e
ama ugu-zu-ur2 lul-la-ce3 za-e gub-bu-na-da
me-en-de3 iti6-ce3 e-ne su3-ud ga-da-e
ki-nu2 kug he-nun-na suh ga-mu-ra-du8
ud dug3 nam-he2-a hul2-la hu-mu-u3-di-ni-ib-zal-e
sa-gid2-da-am3
x x ki-sikil-jen sila sir2-ra x
x x x-da ud-da mu-e-da-x
x x x
x x mu x x
x x x ra su3-ud mu-un-ja2-ja2
kan4 ama-me-da nam-mi-gub
me-e hul2-la-ta i3-di-di-de3-en
kan4 ga-ca-an-gal-la-da nam-mi-gub
me-e hul2-la-da i3-di-di-de3-en
ama-ju10-ra mu-lu e-ne-ej3 hu-mu-na-ab-be2
u5-cu-ur2-me a ki de3-sud-e
ama-ju10 ga-ca-an-gal-ra mu-lu e-ne-ej3 hu-mu-na-ab-be2
u5-cu-ur2-me a ki de3-sud-e
ki-tuc-a-ni ir-bi ze2-ba-am3
e-ne-ej3-ja2-ni aj2 hul2-hul2-la-am3
u3-mu-un-ju10 ur2 kug-ge he2-du7
&d;ama-ucumgal-an-na mussa &d;suen-na
en &d;dumu-zid ur2 kug-ge he2-du7
&d;ama-ucumgal-an-na mussa &d;suen-na
u3-mu-un-ju10 he2-ma-al-zu ze2-ba-am3
edin-na u2-cim-zu ku7-ku7-dam
&d;ama-ucumgal-an-na he2-ma-al-zu ze2-ba-am3
edin-na u2-cim-zu ku7-ku7-dam
sa-jar-ra-am3
tigi &d;inana-kam
lugal ma2 na-mu-u5
ki unug&ki;-ge me nam-nun-na-ce3
ki-en-gi ki-uri u6 mu-e
kar kul-ab4&ki;-ba-ke4 ma2 na-ga-am3-mi-in-us2
am gal hur-saj-ja2 a2 il2-il2-la-da
udu en zid-de3 cu-a la2-a-da
mac2 su4 mac2 za la2 gaba-a tab-ba-da
&d;inana-ra ec3 e2-an-na-ka mu-na-da-an-ku4-ku4-u3
sipad zid cul-gi-re cag4 ki aj2 tug2-ba13 tug2 mu-mur10
hi-li men-ce3 saj-ja2 mi-ni-jal2
&d;inana-ke4 u6 mu-ni-dug4
ni2-te-ni-ce3 cir3 ba-ci-ni-ra
en3-du-ce3 im-e
lugal-ra u3-mu-un-ra
a mu-na-tu17-a-gin7
su-ba du5-mu-zid-ra a mu-na-tu17-a-gin7
im da-ju10 cu tag-ge4 dug4-ga-gin7
u3 cembulugx(cim×uh3)-ga ka-ju10 gun5-gun5-na-gin7
cembi2-zid i3-bi2-ja2 mi-ni-mar-mar-ra-gin7
cu na-aj2-sag9-ga-na-ka
ib2-ib2-ju10 mi-ni-dim2-dim2-ma3-gin7
u3-mu-un i3-nu2 kug &d;inanana-ce3
su-ba du5-mu-zid-de3
ur2-ra ga i3-du8-a-na-gin7
x im a2 gi-rin-ja2 gi4 in-tenx(gur8)-tenx(gur8)-na-gin7
x x saj kac saj-gin7
mu-uc mu-tag-ga-gin7
siki-ur2-ju10 ja2-an-suh3-suh3-a-gin7
siki-pa-ju10 a-ne in-da-an-dug4-ga-gin7
gal4 kug-ja2 cu bi2-in-ma-ra-gin7
cag4 ze2-ba-ja2 u3 x x-bi i3-x-nu2-a-gin7
ma2 mi-ni-gin7 mu-x-x-an-gin7
ma2 sal-la-ni-gin7 mu-un-til-til-la-gin7
ki-nu2-a mi2 ja2-ni-dug4-ga-a-gin7
u3-mu-un-ra mi2 da-an-dug4
na-aj2 ze2-eb2 du10-mu-ni-ib2-tarar
sipad zid cul-gi-ra mi2 da-an-dug4
na-aj2 ze2-eb2 du10-mu-ni-ib2-tarar
a2-gar3-ra-na mi2-ec2 da-an-dug4
na-aj2-sipad kur-kur-ra
na-aj2-ce3 du10-mu-ni-ib2-tarar
nin su3-ra2-aj2 an-na
hi-li saj gig2-ga
munus cul-la ama-ni-ra dirig-ga
a-a-ni me ba-a
&d;inana dumu &d;suen-na-ke4
cul-gi dumu &d;nin-sumun2-ka-ra
nam mu-ni-ib2-tar-re
me3-a igi-ce3 jen-zu je26-me-en3
cen-cen-na kuc7-gin7 tukul la2-zu-me-en3
unken-na ka-mud-jal2-zu-me-en3
har-ra-an-na zi-cag4-jal2-zu je26-me-en
sipad cag4-ge pad3-da x kug-ga-me-en3
lugal u2-a zid e2-an-na-me-en3
cuba3 iri12-gal an-na-me-en3
du.du-e ba-ab-du7-u3
barag mah-ha saj il2-la-a ba-ab-du7-me-en3
&jic;gu-za za-gin3-na dur2 jar-ra-a ba-ab-du7-u3
saj-zu men gun3-a ba-ab-du7-u3
bar-zu-ce3 &tug2;zulumhi sud-de3 ba-ab-du7-u3
tug2 nam-lugal-la2-ka cag4 la2-a ba-ab-du7-u3
mitum-ma a2 il2-de3 ba-ab-du7-u3
&jic;tukul-a dub3 bad-ba9-re6 ba-ab-du7-u3
ti sud &jic;pan si sa2-e-de3 ba-ab-du7-u3
&jic;ilar &kuc;gur21ur3-ra zag kece2-ra2-a ba-ab-du7-u3
cu-zu-ce3 jidru kug-ge ba-ab-du7-u3
jiri3-zu-ce3 &kuc;e-sir2 kug-ge ba-ab-du7-u3
dub3-tuku-me-en3 har-ra-an-na kac4 di-de3 ba-ab-du7-u3
amar za-gin3-na-gin7 gaba kug-ja2 a-ne di-de3 ba-ab-du7-u3
cag4 ki aj2-zu-u3 ud he2-em-su3-re6-e
an-ne2 mi-ri-in-ak na-da-ab-kur2-re
&d;en-lil2 lu2 nam tar-tar-re-de3 cu na-an-ni-ib-bal-e
&d;inana-ke4 mi2 mu-ni-in-dug4
cag4 hul2-la &d;nin-e2-gal-ka zu
mac2 gig2 umbin ba-an-kij2
mac2 babbar2 a ba-an-tu17-tu17
am hur-saj-ja2 giri17-ce3 ba-an-la2-la2
e2 ninda2 mah gu3 nun di-dam
cul &d;utu-u3 ec3 e2-babbar2-ra mu-na-ni-ib2-ku4-ku4
cul &d;utu-u3 saj-ki zalag-ga-ni mu-ci-ib2-zi-zi
cul-gi sipad zid ki-en-gi-ra-ra nam mu-ni-ib2-tar-re
lugal inim gun3-gun3 igi sag9-sag9
ur-saj kalag-ga pirij-ce3 tud-da
sumun2 tur nam-cul-ba gub-ba
lipic-tuku ne3-ni-e nu-kece2-ra2
hur-saj gal-gal-la jiri3-ni jar
ur-saj kur-ra mu-de5-de5-ge-ec
barag-barag-ge jiri3 sa-ga i3-mi-dug4
mu-zu zag an-na-ce3 mu-u3-jar
lugal-zu &d;ac-im2-babbar2-ra silim-ma jen-na
enegir3&ki; iri me-lem4-ma du3-a
ma2 nam-ga-am3-mi-in-us2
a nun-ne2 cag4 kug-ga ru-a kur cubax(muc.ca) tud-da-a
&d;nin-a-zu gud-sumun2 naj-a ad-ba gu3 di-gin7
na
x-zu-ra
ka  x mu ja2
x x-e lal3-gin7 i3-nun
ur-saj-me-en ki-bal-ta jen-na
lugal en inim cudu3-da ra2-zu-ke4 cag4 mu-ni-pad3-pad3-de3
sipad cul-gi en cudu3-da ra2-zu-ke4 cag4 mu-ni-pad3-pad3-de3
lugal &d;en-lil2-le a2 cum2-ma a-ba mu-da-ja2-ja2
hi x-zu-u3 a-ba mu-ku4-ku4
hi x-na-zu-u3 a-ba ba-ta-e3-e3
x x lu2 cag4-zu-u3 mu-zu-a a2-zu al na-me
me3-zu al i3-bi2-in-dug4-ga
a2 sud-sud-da-zu a-na ba-ta-an-e3-e3
anzud&mucen;-gin7 gu3 dub2-da-zu-ne igi-zu-u3 a-ba ba-gub
ud-gin7 ceg12 gi4-gi4-da-zu-ne
kur gi ba9-ra2 ne-da hur-saj gi-gin7 saj im-mi-sag3-sag3
kur-ra e2-bi-a igi mu-ni-bar-bar
tidnum-e u6 dug3 i3-mi-dug4
&d;utu-gin7 ni2-zu-u3 me3-a dalla im-ma-ni-e3
&d;nergal-gin7 &jic;tukul-zu-u3 uc2-a ka im-ma-ni-ba
jic-gid2-da-zu-u3 u3-mun kalam-ma-ka cu ba-ni-gid2-gid2
ig gal iri-a-me-en3 bad3 gal kalam-ma-me-en3
sa-par3 an ki-e dub-ba-me-en3 &jic;uz3-saj ki-en-gi-da sig9-ga-me-en3
ar2-zu-u3 he2-jal2-la x hu-mu-ni-ib2-pad3-de3
inim &d;en-lil2-la2 nij2 gu-la-am3 saj-za an-dul3-ec2 he2-em-ak
cag4 ki aj2 &d;inana-ke4 cu na-ri2-bar-re
&d;nin-a-zu-u3 munus ma cudu3-da mi-ni-in-pad3-pad3-da-ta
u8 zid-da sila4 mu-ni-in-car2-car2ar
ud5 zid-da mac2 mu-ni-in-car2-car2ar
ab2 babbar2-ra amar bi2-in-du3-du3
&d;nanna e2-temen-ni2-guru3-na mu-na-da-an-ku4-ku4-u3
e2 nam-lugal e2 he2-du7-ba ki.lugal.gub ki kug-ba saj bi2-in-il2
lugal-a-ni &d;ac-im2-babbar2-re igi hul2-hul2-la-ni mu-ci-bar-ba-re
cul-gi sipad zid ki-en-gi-ra-ra nam mu-ni-ib2-tar-re
ur-saj en gaba-jal2 kur-kur-ra a2 zid-da kalam-ma
u3-ma gub-ba-ju10-u3 sa2 bi2-dug4 inim mu-dug4-ga im-ma-ni-jar
ki-bal nam ba-da-ku5-ra2-ja2 e2-bi du6-du6-ra2 mi-ni-jar-jar
itid ud-sakar me cu du7-du7-ja2 na-ba-an-kuc2-u3-de3-e
&d;ezina2-gin7 mu-zu ka kalam-ma-ka ka kur-kur-ra-ka dug3-ge-ec2 he2-eb-jal2
kug &d;nin-gal nin agrun-na-ke4 jic &kuc;ummud-da-gin7 ur2 hu-mu-ri2-in-tal2-tal2
&d;suen-e nam dug3 mu-ni-in-tarar
e2-gal-mah &d;nin-e2-gal-la-kam barag kug-ga-a dur2 ba-a-jar
&d;ictaran ki-en-gi-ra cag4-ta nij2-nam zu-u3
di kalam-ma ki-bi-ce3 i3-ku5-re6
ga-ec8 kalam-ma ki-bi-ce3 i3-ba-re
a2-tuku sig9-ga ca-ja2-ac-ce3 la-ba-an-lagab-e
ama dumu-ni-ir sag9-ga mu-na-ab-be2
dumu a-a-ni-ir nij2-gen6-na mu-na-ni-ib2-gi4-gi4
ki-en-gi-re he2-jal2 mu-da-ab-si
urim2&ki;-e giri17-zal mu-da-ab-sug4
cid-ni-ce3 ga-ki-tir-da mu-da-a-ja2-ja2
lugal-e ku-kur silim-e-ec2 dug4-ga-a nam-kalag-ga-ne-e dalla bi2-in-e3-a
nam-ur-saj-ja2-ni cu zid bi2-in-ja2-ra
ki-bal-e gu2 ki-ce3 bi2-in-la2-a
iri-me urim2&ki;-e he2-jal2-la gu2-bi mi-ni-ib2-zig3-ga-a
lugal suhx(muc) za-gin3-na gun3-a dumu &d;en-lil2-la2
men dajal-la saj an-ce3 il2-il2
an-da ki mah-ha-na cag4 kuc2-u3 ur5-ra-ac-da barag gal-e sig9-a
i3-ti ud zal-la kalam-e kur-kur-re a-ne hul2-la dug4-dug4
en &d;ac-im2-babbar2 za3-mi2
&d;nisaba za3-mi2
lugal mi2 dug4-ga cag4-ta numun zid-me-en
&d;li-pi2-it-ec4-tar2 dumu &d;en-lil2-la2-me-en
&jic;isimu2&sar; &jic;erin-na-gin7 saj mu-il2-la-ta
nitah usu-tuku lirum-ma-me-en
nam-cul-la gu2 gal pec-a-me-en
pirij zag dib zag til gaba-ri nu-tuku-me-en
ucumgal ka du8-a ni2 gal erin2-na-me-en
anzud&mucen; kur-cag4-ga igi jal2-me-en
am su-ba saj nu-ja2-ja2-me-en
alim igi gun3 cen-na-me-en
sun4 &na4;za-gin3 e3-a jir2 kece2-kece2-du3-me-en
igi sag9 ka sag9 cag4 zal-le-me-en
ulutim2 huc-huc-a hi-li du8-du8-a-me-en
nundum inim-inim-ma he2-du7-me-en
a2 il2-la cu-si sag9-sag9-me-en
cul sag9-ga u6 di dug3-ga-me-en
&d;li-pi2-it-ec4-tar2 lugal kalam-ma-me-en
saj gig2-ga sipad zid-bi-me-en
saj-kal kur-kur-ra kalam-ma il2-la-me-en
dijir nam-lu2-ulu3 nir-jal2 uj3 car2-ra-me-en
ibila kalag-ga nam-lugal-la-me-en
an-ta saj il2-la ki-gub sig10-ga-me-en
icib an-na cu dadag-ga-me-en
an-ne2 aga zid mah saj-ja2 mu-ni-in-ge-en
&d;en-lil2-le dumu ki aj2-ja2-ni-me-en
ki-ur3-ra &jic;jidru ma-ni-in-cum2
nij2 ur5 sag9-sag9 &d;nin-lil2-la2-me-en
ja2-jic-cu2-a-ka nam dug3 mu-un-tar
&d;nin-tur5-re ceg12 kec3&ki;-a-ta
munus ul-la zid-de3-ec gun3-a-me-en
igi zid bar-ra &d;nanna-me-en
urim2&ki;-ma gu3 zid-de3-ec ma-an-de2
u4-ta-u18-lu lu2 cag4-ga-na-me-en
e2-cu-me-ca4-ta ni2 gal mu-un-da-ri
jectug2 ba9-ra2 &d;en-ki-kam-me-en
eridug&ki;-ta nam-lugal ma-an-cum2
nitalam ki aj2 &d;inana-kam-me-en
ki unug&ki;-ga saj an-ce3 mi-ni-il2
dub-sar a-ra2 zu &d;nisaba-kam-me-en
cul inim gen6-na &d;utu-me-en
nam-lugal-la he2-du7-bi-me-en
&d;li-pi2-it-ec4-tar2 dumu &d;en-lil2-la2-me-en
buru14 mah zig3-ga zi kalam-ma-me-en
engar guru7-ni dub-dub-ba-me-en
sipad &e2;tur3-re i3 ga mah-me-en
ambar ku6 mucen gal-gal-la-me-en
id2 he2-jal2-la a zal-le tum2-ma-me-en
hur-saj gal giri17-zal nun-na-me-en
a2 mah cum2-ma &d;en-lil2-la2-me-en
&d;li-pi2-it-ec4-tar2 cul ni2-tuku-ni-me-en
dijir-re-e-ne saj us2-bi-me-en
e2-kur-ra muc3 nu-tum2-mu-bi-me-en
lugal kadra-ce3 mac2 gaba tab-ba-me-en
sun5-sun5-na giri17 cu jal2-la-me-en
lugal cudu3-de3 gub-ba-me-en
inim sag9-sag9-ge &d;en-lil2 huj-ja2-me-en
a-ra-zu-ne &d;nin-lil2 hul2-le-me-en
ja2-la nu-dag-ge &d;nuska gub-ba-me-en
ki-ur3-ce3 cu jal2-jal2-la-me-en
nij2 de6-de6 suhuc-e uru2 he2-du7-me-en
ul4-ul4-la dub3 nu-kuc2-u3-me-en
nesaj tum3 e2-babbar nu-dib-be2-me-en
nibru&ki;-ce3 he2-jal2 sar-re-me-en
kec3&ki; icib-bi ba-gub-be2-me-en
urim2&ki;-ce3 i3 saj ga saj-me-en
eridug&ki;-ce3 ja2-la nu-dag-ge-bi-me-en
ki unug&ki;-ce3 nidba gal-gal-la-me-en
e2-kur-ta nam-til3 cum2-ma-me-en
zi-cag4-jal2 iri-ni-ce3 al di-me-en
&d;li-pi2-it-ec4-tar2 sipad kur-kur-ra-me-en
lugal me3-ce3 ku-kur du7-du7-me-en
da-da-ra nam-cul-la zu2 kece2 nu-du8-me-en
jiri2-ur3-ra u3-sar ak-me-en
me3-a nim-gin7 jir2-jir2-re-me-en
suhuc gen6-na erin2-na gar3 dar-re-me-en
&na4;saj-kal &na4;pec6-pec6-a-me-en
&kuc;gur21ur3 igi tab ugnim-ma-me-en
ur-saj igi zalag-ga zu2 kece2 gen6-na-me-en
&d;li-pi2-it-ec4-tar2 dumu &d;en-lil2-la2-me-en
&kuc;ummud a sed-de3 zi juruc-a-me-en
igi-jal2 kaskal-la an-dul3 a2-tah erin2-na-me-en
lugal tuc-a-ni barag-ga tum2-ma-me-en
cag4 dugud-da inim-ce3 jal2-la-me-en
dim2-ma jalga sud a-ra-zu kij2-ja2-me-en
nij2-nam-e nu-ul4-en ejer-bi kij2-kij2-me-en
cag4 su3-ra2 jectug2 dajal-la-me-en
na4 &u2;nij2-buru3-buru3-de3 kalam-ta e3-a-me-en
nij2-gen6-na ka-ga14 jal2-la-me-en
si sa2 da-ri2 nu-ha-lam-e-me-en
di-kud ka-ac bar-re-da inim si sa2-e-me-en
kur-kur-re a2 aj2-je26-e gal-zu-me-en
nij2-si-sa2 ki-en-gi ki-uri-a mu-ni-jar su kalam-ma mu-dug3
nij2-gen6-na-ju10-uc a-na mu-da-cub
nun &d;li-pi2-it-ec4-tar2-me-en uj3-e si bi2-sa2
si sa2-ju10-uc a-na ja2-la im-mi-dag
kalag-ga-me-en nij2-nam pa bi2-i-e3
&d;li-pi2-it-ec4-tar2 dumu &d;en-lil2-la2-me-en
e2-gal nam-lugal-la ki-tuc kug dug3-ga-ja2
nitalam-ju10 kug &d;inana-ke4
&jic;gu-za-ja2 suhuc-bi ma-ni-in-ge-en
su3-ra2 ud ul-le2-a-ac gu2-da hu-mu-ni-in-la2
ki-nu2 nij2 dug3 za-gin3 ki cag4 hul2-le-da
in-nin9-ra ud ga-mu-un-di-ni-ib-zal-e
&d;li-pi2-it-ec4-tar2 ibila kalag-ga-me-en
lugal nij2-si-sa2 pa e3 ak-a-me-en
mu-ju10 kur-kur-ra zid-de3-ec hu-mu-un-pad3-de3
&d;li-pi2-it-ec4-tar2 dumu &d;en-lil2-la2-me-en
za3-mi2-ju10 dug3-ga-am3
lugal-ju10-ra u3-na-a-dug4
&m;arad2-ju10 arad2-zu na-ab-be2-a
kur su-bir4&ki;-ce3 har-ra-an kaskal-la si sa2-sa2-e-ra
gun2 ma-da ge-en-gen6-ne2-de3
a-ra2 ma-da zu-zu-de3
ugu a-pi-il-la-ca gal-zu unken-na-ce3
ad gi4-gi4-de3 gu3 tec2-a sig10-ge5-de3
ka ud-da-ka-ne-ne-a he2-em-tum3 a2-ce3 mu-e-da-a-aj2
kan4 e2-gal-la-ce3 jen-a-ju10-ne
silim-ma lugal-ja2-ke4 en3 li-bi2-in-tar
dur2 na-ma-ta-an-zig3 ki-a nu-ub-za ba-an-da-mud-de3-en
tej3-je26-e-da-ju10-ne ba-an-tum2-mu-de3 im x
e2 kaskal-la-zu ga-rig2-ak &urud;cukur kug-sig17 kug-babbar
&na4;gug &na4;za-gin3 jar-ra-ta a-ab-du3-du3-a 30 sar-am3 i-ib2-ku
kug-sig17 &na4;za-gin3-na &na4;za-gin3 kug-sig17 kug-babbar &na4;gug  mi2 zid-de3-ec im-me
&jic;gu-za barag &tug2;cutur-e ri-a i-ib2-tuc
&jic;jiri3-gub kug-sig17-ka jiri3-ni i-ib2-jar
jiri3-ni na-ma-ta-an-kur2
aga-us2 saj-ja2-na 5 li-mu-um-ta-am3 zid-da gab2-bu-na ib2-ta-an-gub-bu-uc
6 gud niga 60 20 udu udu-nitah2 niga nij2-zu2-gub-ce3 in-jar
cu-luh lugal-ja2-ke4 sa2 bi2-in-dug4
kan4-na en3 tar-tar-ra-a-ba lu2 na-ma-ci-in-kur9-re-en
ku4-ku4-da-ju10-ne
&jic;gu-za gar3-ba kug-sig17 huc-a jar-ra lu2 ma-an-de6 tuc-a ma-an-dug4
a2 aj2-ja2 lugal-ja2-ke4 i3-gub-be2-en nu-tuc-u3-de3-en bi2-dug4
2 1 gud niga 20 6 udu niga &jic;bancur-ju10 lu2 ma-an-sa2
nu-kar2-kar2-de3 aga-us2 lugal-ja2-ke4 &jic;bancur-ju10 in-bal-a-ce3
ni2 ba-da-te su ba-da-zig3
itid ezen-&d;nin-a-zu ud 15-kam-ma-ta 5-am3 zal-la-am3
lugal-ju10 a2-ce mu-e-da-a-a-aj2
itid u5-bi2-gu7 ud 1-kam-ma- 1-am3 zal-la-am3
lu2-kac4-e mu-ci-gi4-in lugal-ju10 lu2  x x x (x)-un-ci-in-gi4-gi4
ud mac-am3 itid mac-am3 ud nu-mu-un-x x x x-e ba-te
lugal-ju10 he2-en-zu
&m;&d;nanna-ki-aj2 ra-bi-si2-ka3-tum-ma
u3-na-dug4
&m;li-pi2-it-ec4-tar2 lugal-zu na-ab-be2-a
mu erin2 lu2-kur2-ra-ke4 lu2-kur2-ra-ke4 lugal u3-na-dug4 cu mu-e-taka4 u3-ne-dug4 cu bi2-taka4
&m;at-ta2-ma-nu-um lu2 arad lugal-a-ni-ir bi2-in-sag9-ge
dirig-zu-ce3 arad lugal-a-ni-ir lu2 na-x
a-na-ac-am3 je26-e x nu-zu-ju10-ta za-e cu jar lugal-zu li-bi2-in-gi4 erin2 cu cag4-ce3 i3-jal2-a-ja2 nam-lu2-ulu3-ba li-bi2-jar
ne-ec2 erin2 mu-un-ja2-ja2-e
a2-ce 2 4 3 li-mu-um erin2 lu2 &jic;cukur lu2 &jic;cukur gij4
2 4 li-mu-um erin2 lu2 &jic;pan lu2 &jic;pan gij4
2 1 li-mu-um erin2 lu2 dur10-tab-ba lu2 dur10-tab-ba gij4 im-mu-e-ci-sar im-ma-sar-ec
lu2-kur2 iri-gibil-a al-dur2-ru-ne-ec
ki-tuc-bi-ta sar-bi2-ib
x x cu i3-jar-re-ne nam bi2-x
iri dili-dili zag-ba zag-za en-nu-uj3-bi ak-x-ab
iri-bi cu-zu-ta la-ba-ra-e3
nam-lu2-ulu3-zu jar-bi2-ib
a-ma-ru-kam
u5&mucen; jic-gi kug-ta nam-ta-e3
jic-gi kug-ga-ta nam-ta-e3
u5&mucen; kug-zu ud an-cag4-ge mu-un-zal
u5&mucen;-e an-na ka×x mu-ni-ib2-gi4
ka×x-ka×x-bi dug3-ga-am3 gu3-bi ab-sag9-
nin-ju10 u5&mucen;-a-ni hi-li na-an-
in-nin9 ama &d;nance u5&mucen;-a-ni hi-li na-an-x x
in-nin9-me-en u5&mucen;-ju10 a-gin7 x  je26-e a-gin7 sag9
&d;nance-me-en u5&mucen;-ju10 a-gin7 jir2 kug-e a-gin7 sag9
ni2-te-a-ni u5&mucen; gal-gin7 a-a nam-mi-x x
e-ne an-ta ki-a gub-ba-am3
cilam kug-gin7 a-a mu-un-
u5&mucen; kug cilam babbar a bar-ra a bi2-in-naj
a-ji6 uru16-da zag am3-da-x
&d;nance su3-ra2-aj2-je26-e a
&d;a-nun-na dijir gal-gal-e-ne-ke4
in-nin9 ama &d;nance munus zid
&d;nance nin9 za3-mi2 dug4-ga &d;a-nun-na-ke4-ne
ama um-ma sag9-ga &d;en-lil2-la2
&d;nance nin-ju10 u5&mucen;-a-ni hul2-la-e
ec3 za-gin3-na ba-an-jar
u5&mucen; kug-ga jiri3-ni ba-an-dur2-ru
in-nin9-me-en mucen-ju10 zar ab-du8-ce3 gu2 ha-ma-ab-si-si
&d;nance-me-en mucen-ju10 zar ab-du8-ce3 gu2 ha-ma-ab-si-si
mucen an ki-a he2-em-gub
mucen mu nu-zu sizkur he2-em-tum2
mucen sa nu-zu x he2-em-du
mucen su-din gu3 nu-e cu kece2-ra2-
mucen-e an-na dub3 mu-un-bad-bad-de3
anzud&mucen;-de3 &d;a-nun-na-ke4-ne-bi nam mu-un-di-ni-ib2-tar-re
zu2-sis&mucen;-e a jectug-ga x x im-ta-ra-e3
in-nin-ju10 ur2  x
mucen zu2-sis&mucen;-me-en ni2-ja2 x  du
&d;nance-ju10 ur2
mucen zu2-sis&mucen;-me-en ni2-ja2
an-ta gi4  mu
ba x di x x
na-
hu-ri2-in&mucen;
hu-ri2-in&mucen;
am-e kur-ur2-ra jic ba-ni-ib-ra-am3
tarah-e kur-bad3-da jic ba-ni-ib-ra-am3
a12-ra2-bu&mucen; a12-ra2-bu&mucen; nunuz-zu dadag-ga-am3
mucen a12-ra2-bu&mucen; nunuz-zu dadag-ga-am3
nunuz-zu kug-ga-am3 nunuz-zu x (x)-ra-am3 lu2 me-a ba-an-tum3
ga-nu11&mucen; hur-saj-ja2 nunuz nam-ma-ab-x x
nunuz-bi nij2 il2-la cu nam-ma-an-ti
mucen-e ji6-a en-nu-uj3 im-mi-in-zu
&d;ha-ia3&mucen; en-nu-uj3-ja2 ud mi-ni-ib2-zal-zal-e
mucen kug &d;ha-ia3&mucen; &d;ha-ia3&mucen; ud mi-ni-ib2-zal-zal-e
mucen &na4;gug-ta gug &na4;za-gin3-ta za-gin3
&na4;nir2-ta nir2 kug-sig17 na-me-a kuc kug-sig17 jar-ra
&d;ha-ia3&mucen; tibira-e hu-mu-ri-ib-sig10-ge
mucen-e an-na te8&mucen; uc-bar te8&mucen; uc-bar
te8-uz&mucen;-e an-na te8&mucen; uc-bar te8&mucen; uc-bar
a2-bi tec2-am3 jiri3-bi tec2-am3
x x-ja2 cu gal x x
akkil-bi jectug-e ka
gambix(munus.us2.sa2.kid)&mucen; akkil-bi pa x
luh cu gu2-sur&mucen; a x
dumu nun-na har
id2-da jic-gi
a ha
na4 gir x x  cu im-ta-du7-du7
mi-sa-az&mucen; ka  x-am3 mur ca4
mucen bad gig x x x a
muc-gu7&mucen; sig7-ga-am3 x im-x-an-sig9-ga
a2-bi ma2-gur8
um&mucen;-e ku en zid ka kug x ib2-jal2
gu2-bi2&mucen; kij2 x tal2-tal2-le
x te8&mucen;  x-na ib-ci-ku4-ku4
mucen lu ka im-x
x-na x-si-ic mu-na-ja2-ja2
na-ja2-ja2
x
gi4-x&mucen;
x &d;nin-hur-saj-ka nij2-gur11-ra-ni-ce3 kur-re ba-ab-de6
nij2-gur11-ra-ni-ce3 ki kij2-kij2-da-ni-ce3
mucen-e nij2-gur11-mu-du-um&mucen; mu-ce3 ba-an-sa4-()
nij2-gur11-mu-du-um&mucen; gu3 im-de2
edin kec3&ki;-a-ka i-si-ic mu-un-ja2-ja2-ja2
mucen ka bal-bal e2-gal-la lug-lug-ga
munus-munus&mucen;-e ni2-bi-ce3 er2 im-ci-ce8-ce8
kici6-bar&mucen; gada ha-ad-e du7-a kar-ra jal2-la-am3
kici6-bar&mucen;-gu-ru-ug&mucen; su4-a tug2-gun4-na jic-gi-a la2-a
ud-ca4&mucen;-e a-zag-gur11&ku6; mi-ni-ib-dab5-dab5-be2
giri16-i-lu&mucen; ni2 uj3-ja2 giri16-i-lu-bi x x
li-li-bi-sig&mucen;-e bar da  u2-gin7 im-de5-de5
sa4&mucen; gud3 amar-bi  bar-ba nam-mi-ib2-sa4
dub2-dub2-bu&mucen;-e ic im  ni2-bi nam-ma-ab-
ceg5-ceg5&mucen;-e lu2-tur er2 pad3-da-gin7 cex(sig7) na-ja2-ja2
gu2-bi-gu2-zag-ga&mucen;  lu2 cag4 dab5-ba-gin7
x
x x
sig7-ga ba-tur
&mucen;-e kici6 ki-in-dar-ra-gin7
-ta &d;ba-u2 a nam-tu5-tu5  me cu mu-un-na-kece2
ti-gi4-lu&mucen; suhuc dar-ra zu2 kece2
tum12&mucen;-e gana2 dajal-la mi2 bi2-ib2-x
tum12-gur4&mucen;-e kislah lugal-la gig-bi bi2-ib2-
u5-bi&mucen; u5-dar&mucen;-e kici6
mucen-e ki x-ma ki bi2-ib2-
x cita3-na mac2-ance-gin7 e-ne nam x
ka kug ka-zu sikil ka ka×x nam x
a sun5-bi dumu nu-siki-gin7 ki a-ba-
ha-mun&mucen;-e ha-mun-e  cag4 gada mu-ni-ib-la2
jectin-na jectin-na-gin7 x
igira2(ki.saj.munus)&mucen;
gir-gid2&mucen;
dur&mucen; dur
igi jectin-na gu2 a
dar&mucen;-e en-nu-uj3
dar&mucen; ti-ku-ti-ku-ma-e hu
du7-uc2&mucen;-e ambar-re
a-dar-dar-ra&mucen;-ke4 tug2 sim&mucen;
tum-kece2&mucen;-de3 gu la2-a-ta x  ni2-bi
zu2-kece2&mucen;-de3 ambar zu2 kece2-de3
cu-ur3&mucen;-e a2 tal2-bi saj-bi  ba-ni-ib2-
u3-ku-ku&mucen;-e di-li-bi-pi-la ud mi-ni-ib2-zal-zal-e
sipad&mucen; ulu3-di-ig ulu3-di-ig gu3 i3-de2-de2-e
sipad&mucen; dur-dar&mucen;-gin7 gun3-a suh10 saj-ja2 mi-ni-ib2-jal2
nu-erim2-la2&mucen; ab-ta gi-du3-a ba-ra-am3-da-lug-ga-am3
ti-ri2-da&mucen; jic-gi-a ti-ri2-da ba-e-sa4
x x ku6 mucen-e ki aj2-me-en
-ba-ja2 sag2 nu-di-me-en
x-ga-a nu-tur-re-me-en
in-nin9 ama &d;nance za3-mi2-zu dug3-ga-am3
x x an ki-ce3 dili-ni dib
saj il2 palil &d;a-nun-na-ke4-ne
ka-ta e3-a-ni sag2 nu-di
&d;nu-nam-nir ec-bar dug4-ga nu-kur2-ru
saj-kug-jal2 ni2 su zig3 ri-a
dili-a-ni-ce3 saj il2 dili-a-ni il2 saj-kal nun-gal-e-ne
ec3 nibru&ki; dur-an-ki-a-ka
e2-kur e2 nam tar-tar-re-da
e2 kug za-gin3-na dur2 bi2-in-jar
ama &d;nin-lil2 kur gal-da zag ca4
x x x-a-ni gu2-da u3-mu-ni-in-la2
x inim mu-na-ab-dug4-ge
cag4-ge pad3-da
iri a2 aj2
zu2 kece2-bi
&d;en-lil2-me-en dug4-ga-zu mah-am3
dijir na-me nu-mu-e-da-bur2-re
nam i-ri-tar pa e3 ga-mu-ra-ab-dirig
nam-til3-zu nam-til3 ga-mu-ra-ab-tah
&d;utu-gin7 ud-zu ga-ra-ab-sud-su3-ud
kur-kur-ra dijir-bi za-e-me-en
sa-jar-ra-am3
en nam tar-re-me-en &d;bur-&d;suen jickim lugal mu-e-til3-le-en
jic-gi4-jal2-bi-im
nij2-zid nij2-gen6-na pa bi2-a-e3 su kalam-ma mu-dug3
&d;bur-&d;suen x ab ud cu2-uc mu-zu he2-em-hul2
x x e ne saj-zu he2-ni-in-il2 en saj-bi-ce3 he2-pad3
u18-ru12-bi-im
a-da-ab &d;en-lil2-la2-kam
ud gal pirij an-na inim he2-a dug4-dug4
&d;inana ud gal pirij an-na inim he2-a dug4-dug4
&d;nin-e2-gal-la an ud zal-le-da-ke4 izi su3-ud-bi il2-la
an-u2-sa11-an-na dalla e3-a-na
sipad-de3 mac2-ance ki-en-gi4-ra ca-mu-ra-ab-dug4
an-zib2-ba zag hi-li an-na
kur-kur-re &d;utu e3-a-gin7 e2 mu-e-ci-ja2-ja2
jic-nu11 kalam-ma-ke4 gi-izi-la2 ud ca-mu-ra-jal2
&d;inana nin me car2-ra-me-en dijir nu-mu-e-da-sa2
&d;nin-e2-gal-la ki-ur3-zu mu-jal2 nam-mah-za ga-am3-dug4
x x ud kalam-ma saj il2-la-a-ba
x x da x x til3-la-zu-ne
ki-sikil-e x (x) ur-saj ma-ra-an-x
x x (x) x-da mu-ra-da-an-tab
x x (x) uj3 lu-a mu-ra-an-du
x x (x) an-zu-ce3 a-ba-ab-zi-zi-i
mac2 x (x) x ninda2 a-ba-ja2-ja2
e2-gal-edin-na ki ni2 dub2-bu-za cu si ma-ra-ni-in-sa2
munus zid ni2 pa e3-a kalam-ma-me-en
&d;inana nin me car2-ra-me-en dijir nu-mu-e-da-sa2
&d;nin-e2-gal-la ki-ur3-zu mu-jal2 nam-mah-za ga-am3-dug4
ji6-ta en-nu-uj3 dic zal-la-ba
sipad-gin7 u2-ta zig3-ga-zu-ne
ur-saj-gin7 &jic;tukul a-ma-ra-da-tab
tug2-gum-ma a2-za i-ib2-du3
uzu nu-kuc2-u3-za zag mi-ni-kece2
an-da iri-a dalla mi-ni-in-e3
&d;inana ki-ta barag kug-ga su zig3 du8-du8-a-me-en
ur 7-na jiri3-zu bi2-in-gub
pirij nemurx(pirij.tur)-ra dur2-zu bi2-in-jar
gud udu kurum7-ma mu-ra-an-du
&d;lu2-lal3-e jiri3-a mu-ra-an-du
cita2 sa nu-la2-e me3-a mu-e-da-ab-gur3-ru
lu2-ur3-ra zag-ba mu-e-ci-re7-re7-ec
zag ur-ra-ka mu-e-ri-la2-ec
gu2-en-na-id2-da cukur2-ce3 mu-ra-an-dab5-be2-ec
&d;inana nin me car2-ra-me-en dijir nu-mu-e-da-sa2
&d;nin-e2-gal-la ki-ur3-zu mu-jal2 nam-mah-za ga-am3-dug4
ur ka-ga-na-ke4 udu ma-ra-ab-te x (x)
ur usu-tuku am cu-bi-ce3 ma-ra-x x (x)
x dub3-tuku a-cag4 mu-ra-
ki pec-a saj-ki cu2-a
ur-mah ur-saj x x
kur saj-ki-za ba-e-de3-gid2-da
&d;inana an-na nim jir2-me-en ki-a kucum tag-ga-me-en
ce-er-tab ec3 ib-gal-zu-a
jarza-zu me an-na-gin7 si u3-mu-ni-sa2
jarza2-zu me &d;en-ki-ka3-gin7 jic-hur u3-mu-e-ni-hur
ni2-zu an-na u3-mu-e-ni-us2
ki-sa2-a kan4 igi 4-za
barag ka.an.ni.si-zu dur2-zu bi2-jar
&d;inana a-a-zu &d;suen-gin7 an-cag4-ge am3-jen
&d;nin-e2-gal-la ec3 ib-gal-zu-a iti6-gin7 ca-mu-e3
jarza-zu jiri3 ba-ja2-ja2
ur ka da-ga-na-ke4 ca-ba-ab-hal-ha-an
&d;inana nin me car2-ra-me-en dijir nu-mu-e-da-sa2
&d;nin-e2-gal-la ki-ur3-zu mu-jal2 nam-mah-za ga-am3-dug4
jic-ab-ba &jic;kici17 gal hul mu2-a gir5-gir5-e-da-zu-ne
gu2-saj kur-ra zukum-ma-zu-ne
ur-da a cub6 naj-ja2-zu-ne
ance-kur-da ki-nu2 ak-a-zu-ne
im-da lil2-e sag3-ga-zu-ne
&d;inana bar-cej3 ud gid2-da tag-tag-ge-da-zu-ne
e2-kug-nun-na uru2-ze2-eb&ki;-ba-za
barag nam tar-re-da dur2-zu bi2-jar
zag-mu ezen &d;dumu-zid-da-ke4
nitalam-zu &d;ama-ucumgal-an-na
en &d;dumu-zid ca-mu-e-ri-du
&d;inana cu nu-gi4-a er2-ra nesaj ca-mu-ra-ab-tum3
a-pap kur-ra-ke4 jal2 ca-mu-ra-ab-taka4-x
a mu pad3-da ca-mu-ri-dub
en lu2-mah nin-dijir-bi
lu2 zid amalu ug5-ga-ne
u2 cu bar-ra ma-ra-gu7-u3-ne
a cu bar-ra ma-ra-na8-na8-ne
zag-ba barag kug-zu ci-im-ri
&d;inana nin me car2-ra-me-en dijir nu-mu-e-da-sa2
&d;nin-e2-gal-la ki-ur3-zu mu-jal2 nam-mah-za ga-am3-dug4
&d;inana an-da &d;en-lil2-da di ku5-ru-da-zu-ne
&d;nin-e2-gal-la ki-ta &d;en-ki-da nam tar-ra-zu-ne
sag3-sag3-ga-zu-ne lil2-e na-zu-ne
ub-ta e3-a-zu-ne da-ta e3-a-zu-ne
ki-car2-ra igi bar-ra-zu-ne
&d;inana mar-uru5 kuc7-za su3-su3-da-zu-ne
en gal du.du x
igi-du8-a saj-ki gul ma-ra-ab-ak-e
barag jic-la2-ba-za dur2-zu bi2-jar
juruc &jic;rab3 jar-ra cu-si ma-ra-
ama lu2 tur5-ra-ke4 dumu ur2-ra mu-ra-ni-in-tum2-mu
ama lu2 sag3 dug4-ga-ke4 unu2 gal-za a im-ma-ab-zi-zi
x sig9-ga i-im-kud-de3-en
di a x sig9-ga i-im-bar-re-en
&d;inana nin me car2-ra-me-en dijir nu-mu-e-da-sa2
&d;nin-e2-gal-la ki-ur3-zu mu-jal2 nam-mah-za ga-am3-dug4
giri17-dab-da nam-sipad al-ak-zu-ne
pa x nun unud(unu3)-ta ab2-ba saman2 cub-ba-zu-ne
i3 hi-a-zu-ne ga luh-ha-zu-ne
ur2 nitalam-za &d;dumu-zid-da-ke4 ul gur3-ru-a-zu-ne
ur2 nitalam-za &d;dumu-zid-da-ke4 hi-li-hi-li-a-zu-ne
kur-ra-igi-jal2 ki di ku5-ru-za
barag mah unu2 gal-e dur2 jar-ra-zu-ne
uz-ga kug-ga ca-mu-ra-sug2-ge-ec
nu-mu-e-sig10-ge-en jic ma-ra-e-ne
&d;inana nu-mu-e-da-sa2-e-ne
kar-ke4 ec2-dam-ma mu-un-ed3-de3-en
&d;gidim ab-ba cu2-cu2-ka ma-ra-ni-in-ku4-ku4-de3-en
&d;inana nin me car2-ra-me-en dijir nu-mu-e-da-sa2
&d;nin-e2-gal-la ki-ur3-zu mu-jal2 nam-mah-za ga-am3-dug4
kuc7 mac2-ance du8-du8-a-ba
gud udu tur3 amac-e gi4-a-ba
nin-ju10 mu nu-tuku-gin7 tug2 dili im-me-mur10
nunuz kar-ke4 gu2-za i-im-du3
ec2-dam-ta lu2 mu-dab5-me-en
ur2 nitalam-zu &d;dumu-zid-da-ke4 kucum tag-tag-ge-da-zu-ne
&d;inana nijir-si 7-e ki-nu2 mu-e-da-ak-e
&d;inana nin me car2-ra-me-en dijir nu-mu-e-da-sa2
&d;nin-e2-gal-la ki-ur3-zu mu-jal2 nam-mah-za ga-am3-dug4
u2-si-an mul-mu tec2-bi-ce3 gur-ru-a-ba
&d;utu agrun-na-ce3 kur9-ra-a-ba
&d;inana i-zi-gin7 an-ta ni2 gur3-ru-a-zu-ne
&d;nin-e2-gal-la ki-a sur2-du3&mucen;-gin7 ceg11 gi4-a-zu-ne
ki.e.ne.di hub2 gub i3-ze2-x-(x)-en
hac2-gal x-ni-ta i3-bal-x (x)
iti6-ta mul-ce3 im-du
mul-ta iti6-ce3 im-du
&d;inana nin me car2-ra-me-en dijir nu-mu-e-da-sa2
&d;nin-e2-gal-la ki-ur3-zu mu-jal2 nam-mah-za ga-am3-dug4
x ra tab ab jen-na-ni hi-li x x (x)
jar-ra-zu u3-tu-ra-ac u3-mu-x x (x)
cu-zu ul an-ta u3-mu-x x (x)
x u3-mu-ni-du3 su x x x (x) u3-mu-ni-ib2-tag-x (x)
ni ku10-ku10-ge x x x
a2-cu-jiri3-ni u3-
ama-ni ce-er-x
x x
x x
x
x x x  cu mi
x tur mu-da-dug3  tab mu-un-da-
geme2 nin-a-ni  hi ni cum2-ma x (x)
e2-a-ni nij2-gur11 x (x) x jic im-ma-x x (x)
dumu-a-ni x (x) mu-un-na-ab-x (x)
&d;inana nin me car2-ra-me-en dijir nu-mu-e-da-sa2
&d;nin-e2-gal-la ki-ur3-zu mu-un-jal2 nam-mah-za ga-am3-dug4
x x x x (x) ur3 jen-na x
x x tu x x x u3-mu-x x x (x)
cu zu uc bi an (x) u3-x
x ba x li x x x pa mu-na-an-e3
e2 x x x x x ba-jar x (x) ma-ra-an-du8-e
za x za x x nu2 dug3-(x)-ge-da  di
x -si-si-in
an  x x x za-e dijir mah-me-en
ja2×x x x (x) nu2 mu-da-ak-e
ki-nu2-bi x x bur dub2 hi hi-a
sila dajal ucumgal nu2-a-gin7 zig3-ga mu-ni-ib-tum3-tum3
ki-sikil-e e2-mah mu-un-cub-be2 e2 x-ju10-gin7 mu-un-gul-e
juruc nam-mah-zu mu-un-zu-a giri17 cu ba-ab-tag-ge
&d;inana nin me car2-ra-me-en dijir nu-mu-e-da-sa2
&d;nin-e2-gal ki-ur3-zu mu-jal2 nam-mah-za ga-am3-dug4
x e la2-a-ba
x x -gin7 x x (x) tu x x-ne
x -jal2-la-ba
zig3-ga
x tum3
x du
x x x im-mi-in-tar saj x (x) mu-na-ni-in-rig7
ki-gub-ba-zu mu zu x (x)-am3
e2-gal-edin zag-ba um-mi-in-x
&d;udug hul &d;lamma hul gaba-bi im-ta-an-ri
&d;inana nin me car2-ra-me-en dijir nu-mu-e-da-sa2
&d;nin-e2-gal-la ki-ur3-zu mu-jal2 nam-mah-za ga-am3-dug4
x x jar ki cag4 te ka.an.ni.si-zu
&d;inana ki-sikil hi-li-a-gin7 u6-e ca-ba-ab-gub-be2
x x ka jal2 ca-mu-ra-ab-taka4
nu-gig ka.an.ni.si-zu unu2 cuba ma-ra-ab-la2
x gal lu2 jarza-ke4
(x) x e2-bi me3 zig3-ga ah6 ku mu-un-e3
e2-e2-a in-ku4-ku4-de3-en
e-sir2-e-sir2-ra gu2 mu-un-gid2-gid2-de3-en
nin x tu5-a ka.an.ni.si u3-mu-un-si cu-nir-zu u3-mu-un-ak
ki-sikil cag4.tur gub-ba-za hi-li ba-ni-in-tag-ge-en6
lu2 x x tur3-ra mu-ni-in-pad3-de3 -ra-an-du
x x x za jar-zu a mu-ra-an-du a-ra-zu mu x x
&d;inana nin me car2-ra-me-en dijir nu-mu-e-da-sa2
&d;nin-e2-gal-la ki-ur3-zu mu-jal2 nam-mah-za ga-am3-dug4
&d;inana nin me gal-gal-la-me-en
ama-zu &d;nin-gal nij2 gal-gal-la
a-a-zu &d;suen ab2 kug gal-gal
cec-zu cul &d;utu x jic pi gal-gal
nitalam &d;ama-ucumgal-an-na
su8-ba en &d;dumu-zid ni x
lagar3 ki aj2-zu &d;nin-cubur
e-ri-ib ki aj2-zu &d;jectin-an-na
x x x x x mu-ni-in-
x
x x
x x-la ki bi2-mul
-na mi2 mu-na-ni-dug4 x
nam tar-ra-ni cu zid bi2-ja2-ar-x-x
&jic;erin duru5 &jic;ha-cu-ur2-ra du3-a-am3
a-a-zu an kug-ge pa mu-ni-mul-mul
ud-ba nin-ju10 inim an-na-ke4 ba-gub
&d;nin-sumun2-na-ke4 dam-a-ni kug &d;lugal-ban3-da nam ba-da-an-tar-re
sizkur-ra-na mu-da-an-kuc2-u3
an kug-ra ub-cu-kin-na-ka si mu-na-ni-in-sa2
a-a-ju10 an lugal dijir-re-ne-me-en3
kalam nij2-dajal-ba igi mu-ni-il2
saj gig2 u8-gin7 lu-a-ba
cul-gi gu2-saj-ba ma-ni-in-x sipad zid-bi he2-am3
mec3 pa mul-ju10-um ki ma-an-dar
x ma-dam mu-mu ma-a-de6
x x erina8-ju10-um ur2 ma-a-gur
-ju10-u3 ceg12 ki-en-gi-ra-ka pa e3 ba-ni-ak
x til3-la mu-na-a-de2
x x-ka ud ha-ba-gub
x x
x urim2&ki;-ma du
nam-lugal ba-mu
&jic;erina8-bi ki im-ma-pad3
ze2 inim kug-ba mu-da-an-gub-en3
zag-e3 gal mah urim2&ki;-ma-ka
inim dug3 ka-e ba-ab-du7-a-e
cul-gi lugal bal sag9-ga-ke4
dijir-me-en3 bi3-lu5-da nam-lugal-la2 mu-ja2-ra-a cu hu-mu-ra-ab-du7-du7
jic-hur dijir-re-ne-ke4 si hu-mu-ra-ab-sa2-e
ninda ud-sakar-ra ninda zag-mu-ka-ke4 jic hu-mu-ra-ab-tag-ge
ze2 a-ra-zu-ni ud he2-ma-tum2-en3
he2-jal2 u2-cim-gin7 ki dar-ra jic-ju10 na-nam
ud-ba nin-ju10 inim an-na-da hul2-la-ni-a
&d;nin-sumun2-na-ke4 cul-gi lugal urim5&ki;-ma-ka
kicib-la2 zid-da-ni im-ma-an-dab5
e2-gal-mah-ni-ce3 ul-la mi-ni-in-tum3
barag mah an kug-ge mu-ja2-ra-a mi-ni-in-tuc
ubur2 kug-ga-na mi2 mu-na-ni-in-dug4
sipad cul-gi &jic;jiri2 gal-zu je26-e-me-en
cag4 kug izi-a zig3-ju10 mu-ci-ib2-hul2-hul2
a-a-ju10 an (x x) lugal-zu-um
nam-lugal-la saj-bi-ce3 e3-me-en3
x x x mu nam-lugal-la2-za za3-mi2 ma-ra-ni-in-dug4
cul-gi amar kug tud-da-ju10-me-en3
a dug3 &d;lugal-ban3-da-me-en3
ur2 kug-ju10-a mu-ni-ib2-buluj3-en3
ubur2 kug-ju10-a nam ma-ra-ni-tar
nij2 sag9-ga ha-la-ja2 jal2-la-me-en3
an kug-ta x an-ma al he2-mi-dug4
je26-e nin-me-en3 kug &d;nin-sumun2-na ama nam-lugal-la
munus zid saj bar sag9 nam-nin-a tum2-ma
cul-gi ur us2-zu je26-e-me-en3
tug2-ba13 kun2-a-ju10 bar-ra he2-mi-dul
dub3 kug-ju10-a a-ne (x) an dug4-ga
sipad nij2-si-sa2-a tud-da-me-en3
inim kug-ju10-ta nir he2-em-ta-a-jal2
mu kug-zu ka-ge im-ma-ab-du7
su dijir gal-gal-ne-ke4 i3 li he2-ak-ke4
jidru di kud an-ne2 ma-ra-an-cum2 gu2 an-ce3 he-ni-zig3
a-a ugu4-zu kug &d;lugal-ban3-da-a
cul an-ne2 zu dijir-re-ne mu-ce3 mu-ri2-in-sa4
saj-ja2 jal2 tug2 un-e bi2-in-tuku-tuku
aga nam-lugal-la2-ka ce-er-ga-an ma-ra-ni-in-dug4
jidru ud ul-le2-a-ka zi nam-til3-la-zu hu-mu-ni-ib2-sikil-le
&d;jectin-an-na nin9 lugal-la-ke4
ka lal3 dijir-re-ne-ke4
e2-gal ki ur5 sag9 du3-a-za
hul2-la-zu-u3 ja2-la nam-ta-dag-ge
nam-cita sag9-ga-zu he2-ma-gub
ra2-zu-za muc nam-ba-an-tum2-mu
nin-me-en3 e2 ki-tuc kug
ama-ju10 ur5-ra-ac ga-ca-an dijir-re-ne-ke4
a-a-ju10 an lugal dijir-re-ne-ke4
munus ab2 zid x x en
amac mah-bi ba-an-
nam-lugal nij2 ud su3-ra2
uj3 gu2-dirig-bi cu-ju10-ce3
a-nun-na dijir gal-gal-e-ne
ki nam tar-ba mu-da-sug2-sug2-ge-ec
nam-sipad cul-gi-ra nij2 ul-le2-a-ke4 pa e3 ma-ni-in-ak-ke4-ec
cul-gi si sa2 dijir-ra-na
kalam-ma &d;utu-gin7 ma-ni-in-e3-(x)
&jic;gu-za bal gen6-na mu-na-an-gub-bu-uc
sipad-de3 di si sa2 mu-ni-ku5-re6
ga-ec8 si sa2 mu-ni-ba-re
cul-gi-ra aga nam-lugal-la
gal-gal
x x
en gal mah x dijir-re-e-ne di-zu galam u18-ru
a-a &d;en-ki nir-jal2 ucum zag dib nam ki-bi-ce3 tar-re
me lu-lu-a-ba dur2 jar-ra ce-er-zid-de3-ec gun3-a
nun gal saj kece2 dijir-re-e-ne  x an kug-ga
x (x) im
ka ki-zu
nam tar-ra-zu ki-bi-ce3 ci-jar &d;en-lil2 ban3-da-me-en
&d;a-nun-na dijir gal-gal-e-ne me cu mu-ni-ib2-hal-ha-x
ki-ur3 ki-tuc kug mu-ne-ja2-ja2 nir saj il2-bi-me-en
nam-mah-zu nij2 cu nu-tej3-je26-dam a du x
abzu kur me nun-na du3-a ki sikil-la
sug gal sug muc-a la2-a eridug&ki; ec3
sa-gid2-da-am3
a-a &d;en-ki &d;ic-me-&d;da-gan  ki tur gal he2-x
jic-gi4-jal2 sa-gid2-da-bi-im
&d;en-ki en dumu-saj an-na
&d;nu-dim2-mud gud gal abzu-a x
nitalam-zu kug &d;dam-gal-nun-na  he2-me-da-an-
a-a &d;en-ki gu2-da hu-mu-e-x-la2 (x) cag4 hu-mu-da-ab-kuc2-u3
inim sag9-ga &d;ic-me-&d;da-gan-na
nam-cita2 lugal-la2 su3-ra2
gu3 zid de2-a &d;en-lil2-la2 x
&d;ic-me-&d;da-gan sipad inim-ma  dumu &d;en-lil2-la2
me-lem4-a-ni kalam-ma cu mu-ra-an- an ki zag x
nir he2-jal2 kur-kur lu-a-ba gaba gi4 na--tuku
&d;ic-me-&d;da-gan sig-da igi-nim-ce3
mu-na-ab-du7 dijir kalam-ma-ke4 cir3-re
&id2;idigna &id2;buranuna-e si hu-mu-x -sa2 (x) he2-jal2 hu-mu-na-ab-tum2-mu
ubur an-na-ke4 jal2 hu-mu-na-ab-da13-da13 buru14-bi he2-na-
gana2 gal-gal-la ce ziz2 gig gu2-nida  he2-na-
guru7(x.mac.u) pu2-e gu2 ha-mu-na-ab-gur &d;ezina2 hu-mu-x-
sa-jar-ra-am3
a-a &d;en-ki &d;ic-me-&d;da-gan nam-lugal  bal he2-jal2-la saj-ec2 -rig7
jic-gi4-jal2 sa-jar-ra-bi-im
u5-a a-u3-a
u3-ru-ru-ja2 he2-em-ma-gur4-e
u3-ru-ru-ja2 he2-em-ma-buluj3-e
&jic;i-ri9-na-gin7 ur2 he2-gur4-re
&u2;cakir3-ra-gin7 pa he2-tal2-tal2-e
u3-mu-un ne-ta mu-e-zu me-ta-me
&jic;hachur zal-le id2-de3 la2-a-ba
lu2 di-de3 cu-ni ha-ma-an-pec-e
lu2 al-nu2-a cu-ni ha-ma-ab-zi-zi-i
du5-mu-ju10 u3-sa2-ge ca-mu-un-ku4-ku4-ku4
u3-sa2-ge ca-mu-un-ja2-ja2-ja2
u3-sa2 ja2-nu u3-sa2 ja2-nu
u3-sa2 ja2-nu ki du5-mu-ja2-ce3
u3-sa2 kul-u3 ki du5-mu-ja2-ce3
igi lib4-lib4-a-ni u3 ku-ni-ib
igi gun3-a-ni cu-zu jar-bi
u3 eme za ma-li-li-ka-ni
za ma-al-li-li u3 na-gul-e
imjaja3 ur2-za hu-mu-ra-an-si
ga-ar3 tur-tur je26-e ga-mu-ra-da-ab-dug3
ga-ar3-bi a-zu lu2-ulu3-kam
a-zu lu2-ulu3 du5-mu u3-mu-un-na-kam
du5-mu u3-mu-un-na &d;cul-gi-ra-kam
&jic;kiri6-ju10 hi-iz&sar;-am3 a im-mi-dug4
hi-iz&sar; gakkul-am3 ma8 im-mi-dug4
hi-iz&sar;-bi u3-mu-un-e he2-gu7-e
u3-ru-ru-ja2 dam ga-an-na-an-ze2-ej3
dam ga-an-na-an-ze2-ej3 du5-mu ga-an-na-an-ze2-ej3
emeda(um.me)da cag4 hul2-la hu-mu-un-da-e
emeda(um.me)da cag4 hul2-la ga he2-ni-gu7-e
me-e du5-mu-ja2 dam ga-mu-un-
du5-mu aj2 ze2-ba he2-en-ci--tud
dam ur2 kum2-ma-na he2-en-nu2
du5-mu a2 tal2-tal2-la-na he2-en-nu2
dam he2-en-da-ze2-eb
du5-mu he2-en-da-ze2-eb
dam tur ur2-ra-na ha-ba-hul2-e
du5-mu du10-ub ze2-ba-na ha-ba-buluj3-e
zi mu-da-i-ir
ba-ni-in-kuc2-u3-en
im-ma-si-in mul-e igi bi2-du8-ru-un
ud-sakar igi-ja2 am3-bar-bar-re
jiri3-pax(pad)-ra2-zu bad3-da he2-eb-la2
lu2 bad3-da-ke4 er2 ha-ra-ce8-ce8
ce-en-kilimce-x-li balaj-balaj ha-ra-sag3-ge
muc-da-gur4-e te ha-ra-hur-e
nim-e nundum-a-ni ha-ra-ze2-e
eme-cid-e eme-a-ni ha-ra-suh-e
u3-a-lum-e he2-me-lum-lum-e
u3-a-lam-e he2-me-lam-lam-e
lum-ma-zu-ne lam-ma-zu-ne
dun5 &dug;cakir3-ra x x-ra-zu-ne
u3-sa2 aj2 ze2-ba x
ki-nu2 aj2 ze2-ba x
gu2-un u8-a x
mu ri nij2-hul2-la-da
dam cukur2-zu he2-a du5-mu
du5-mu ha-la-zu he2-a
ce nir-ra mu-ud-na-zu he2-a
&d;ezina2-&d;ku3-su3 a2-tah-zu
inim sag9-sag9-ge &d;lamma tuku he2-me-en
bal ud sag9-ga a2 e3 he2-me-en
ezen saj-ki zalag-ga he2-me-en
du5-mu-ju10 dag.kisim5×x-am3 aj2 nu-un-zu
libir-ra-na cid-bi nu-un-zu
x ki-tuc-bi nu-un-zu
x-ga ha-ba-an-pad3-de3-en
he2-gu7-e
-a
-ri-be2-en
ha-ba-te
he2-me-en
he2-me-en
x-la-an
x-la-an
x-e
x
mu-un-u5
mu-un-u5
ki mah
mac2 udu ance x mu-un-u5
mu-un-kal a jic x x mu-un-u5
&d;nin-ka-si gakkul-a x x mu-un-u5
a zi sar
&d;ne
&d;nanna x
x (x) ma zid-de3
dam mu-un-x  mu-
dam sipad-da u5 gu2-na mu-un-u5
x ki-luh mu-nim-mar-ra mu-un-u5
pec-tur-zi nesaj-bi-a mu-un-de6
u3 za-e u3-sa2-ga nu2-i3
mu-nim-mar-zu pa la2-la2-de3
&jic;pec3-gin7 asila he2-la2
urim2&ki; zag-bi-ce3 u3-dub2-ba gub-bi2
unug&ki;-ga zag-bi-ce3 ne-mur-ra gub-bi2
ur-ra ka-na bal-e-gin7 dab5-ba-ni
gi-sa-gin7 a2-na la2-ba-ni
ur-e igi-zu ni2 u3-ba-ni-ib-te
murgu-zu barag-gin7 he2-si-il-le
u3-cub-bi x x x x x x x
kac sum  x x x
an-za-gar3  x x
ejer
x x x x
amar x nu-dar-dar
til3-la ti x
lu2-gin7 na-
edin-na &d;dumu-zid-ju10 i-lu za-ra i-lu za-ra i-lu balaj mu-un-da-sa2-sa2
e2 a-ra-li mu-un-da-sa2-sa2
bad3-tibira&ki; mu-un-da-sa2-sa2
du6-cuba-a mu-un-da-sa2-sa2
ki nam-sipad-da mu-un-da-sa2-sa2 amac &d;dumu-zid-da-ka
sipad lu2
&d;dumu-zid
-mu-un

giri17-zal-ju10
jar-ra
ug
ka
-la mu-da--ba-e i-si-ic  mu

giri17-zal-la-ke4
ne  ad-e-ec  gi4
&d;dumu-zid ka kug igi sag9-sag9 i-si-ic-bi mu-un-kuc2-u3
ka kug igi sag9-sag9 i-si-ic-bi mu-un-kuc2-u3
juruc dag nitalam u3-mu-un zu2-lum
&d;dumu-zid-de3 mu-un-kuc2-u3 i-si-ic-bi mu-un-kuc2-u3
kug &d;inana-ke4
cid jar nam munus  ne  jar nam-
in-nin lu2 jar-ra  jar-ra
ki-sikil &d;inana lu2 jar-ra
ama5 ama ugu-na-ka mu-un-du.du
e a-ra-zu sun5-sun5 mu-un-na-su8-ug
a  ama-ju10 da--dib amac-ce3 ga-ma-e-da-jen bi x x da-du
ama-ju10 ga-ca-an-gal-e da--dib amac-ce3 ga-ma-e-da-jen
a-a-ju10 ma-ra-bu7 sun5-na ga-da--dib bi da--du
&d;suen ma-ra-bu7 sun5-na ga-da--dib bi da--du
dumu ama ugu-ni kij2-gi4-a-gin7 ama5-ta im-ma-ta-e3
ama ga-ca-an-gal-e kij2-gi4-a-gin7 ama5-ta im-ma-ta-e3
nin-ju10 gal mu-un-zu gal in-ga-an-tum2-mu
kug &d;inana-ke4 gal mu-un-zu gal in-ga-an-tum2-mu
kac ud re ud su3-ra2 dur2-ru-na-bi-a
amac-ta
e2 um-ma &d;bi-lu-lu-ce3
ki-bi-a sipad saj-a ra
&d;dumu-zid saj-a ra
&d;ama-ucumgal-an-na saj-a ra
udu lugal-ja2 &d;dumu-zid-da-ke4 edin-na
&d;inana &lu2;sipad nu-me-a
udu lugal-ja2 zag-ba mu-un-gi4-gi4
nin-e nitalam-ni-ir cir3 mu-un-ci-ib2-u3-tud cir3 mu-un-ci-ib-dim2-e
kug &d;inana-ke4 &d;dumu-zid-ra cir3 mu-un-ci-ib2-u3-tud cir3 mu-un-ci-ib-dim2-e
mu-lu nu2 su8-ba mu-lu nu2 en-nu-uj3-ba me-gub
&d;dumu-zid mu-lu nu2 en-nu-uj3-ba me-gub
&d;ama-ucumgal-an-na mu-lu nu2 en-nu-uj3-ba me-gub
&d;utu-da gub-ba di-ja2 en-nu-uj3-ba me-gub
ji6-da nu2-nu2 di-ja2 en-nu-uj3-ba me-gub
ud-bi-a um-ma &d;bi-lu-lu
bur-cu-ma nin ni2-te-na-ka
dumu-ni jir2-jir2-e lu2 dili-am3
ul4-ul4-e am3-tum2 lu2 i3-zu-am3
gud dab5-ba-ni tur3 amac-e am3-si
guru7-du6-ra-ni gu2 am3-gur-gur
ul4-ul4-la cita2 tag-ga-na sag2 mu-un-ne-dug4
dumu na gu5-li na cir3-ru edin-lil2-la2
igi-ni-ce3 i3-tuc inim mu-un-da-ab-be2
ud-bi-a nin-e cag4-ga-ni a-na am3-de6
kug &d;inana-ke4 cag4-ga-ni a-na am3-de6
um-ma &d;bi-lu-lu ug5-ge-de3 cag4-ga-ni am3-de6
nitalam ki aj2-ja2-ni &d;dumu-zid-&d;ama-ucumgal-an-na-ra
ki-nu2 dug3-dug3-ge-de3 cag4-ga-ni nam-de6
nin-ju10 &d;bi-lu-lu edin-lil2-la2 ba-an-
dumu-ni jir2-jir2-e lil2-la2-a-bi bi2-in-
dumu na gu5-li na cir3-ru edin-lil2-la2
kug &d;inana-ke4 ec2-dam-ma ba-ni-in-kur9
ki-tuc-a ba-e-gub nam mu-ni-ib-tar-re
jen-na ba-ug5-ge-en na-nam-ma-am3 mu-zu ga-ba-da-ha-lam-e
&kuc;ummud a sed nij2 edin-na he2-me-en
dumu-ni jir2-jir2-re e-ne-bi-da
&d;udug edin-na &d;lamma edin-na he2-em-ma-da-me-ec-am3
dumu na gu5-li na cir3-ru edin-lil2-la2
edin-na ha-mu-ni-ib2-du zid2 hu-mu-ni-ib2-cid-e
juruc edin-na du a ub-ta-an-bal-bal zid2 ub-ta-an-dub-dub
&d;udug edin-na &d;lamma edin-na
sed-a hu-mu-ni-ib-be2 dub-a hu-mu-ni-ib-be2
ki sa-ha-a-na edin-na hu-mu-un-jal2
um-ma &d;bi-lu-lu cag4-ga-ni hu-mu-hul2-le
i3-ne-ec2 &d;utu ud ne ur5 he2-en-na-nam
&kuc;ummud a sed nij2 edin-na i3-me
dumu-ni jir2-jir2-re e-ne-bi-da
&d;udug edin-na &d;lamma edin-na im-ma-an-da-an-me-ec-am3
dumu na gu5-li na cir3-ru edin-lil2-la2
edin-na mu-ni-ib2-jen zid2 mu-ni-ib-cid-e
juruc edin-na du a ub-ta-an-bal-bal zid2 ub-ta-an-dub-dub
&d;udug edin-na &d;lamma edin-na
sed-a mu-ni-ib-be2 dub-a mu-ni-ib-be2
ki sa-ha-a-na edin-na mu-un-jal2
um-ma &d;bi-lu-lu cag4-ga-ni mu-hul2-e
&d;inana-ke4 juruc ki-e cu mu-
&d;dumu-zid ki-e cu mu-
cu du3-a-ni
ce3  mu-na-il2
-ba-ce3 buru5-habrud&mucen;-e nam il2
ki-ulutim2 &d;dumu-zid-da-ce3 buru5-habrud&mucen;-e
tum12&mucen;-gin7 ab-lal3-ba ni2-bi-a ad-e-ec ba-ni-ib2-gi4
buru5-habrud&mucen;-e a2-bur2-ba ad-e-ec ba-ni-ib-gi4
lugal-ju10 ama-ni &d;dur7-tur-ra-am3 i3-hul2-le
&d;dumu-zid-de3 ama-ni &d;dur7-tur-ra-am3 i3-hul2-le
in-nin-ju10 u3-tud-da kuara&ki;
ki-sikil amar sig7-ga men-bi
u6 di nij2-me-jar saj gig2-ga
e-ne dug4-dug4 i-lu akkil dug4-dug4
nam-cita dug4-dug4 lugal-la
&d;jectin-an-na-ke4 nin
a an sud kid
ki-sikil u6 di
&d;jectin-an-na-ke4  mi-ni-
nu-gig-e cu -ne-ne cu-a mi-ni-tur
ni -ba tec2-bi ba-ra-ja2-ja2
ka ni  ba-an-ta-gi4-gi4
i-lu za-ra i-lu za-ra i-lu du5-mu-ri-ib-dug4
cec-e je26 i-lu za-ra i-lu du5-mu-ri-ib-dug4
i-lu za-ra i-lu du5-mu-ri-ib-dug4
e2 a-ra-li-a i-lu za-ra i-lu du5-mu-ri-ib-dug4
du6-cuba-a i-lu za-ra i-lu du5-mu-ri-ib-dug4
bad3-tibira&ki;-a i-lu za-ra i-lu du5-mu-ri-ib-dug4
ki nam-sipad-da i-lu za-ra i-lu du5-mu-ri-ib-dug4
in-nin mu-ud-na-ni ne-nam ib2-da-sa2
kug ga-ca-an-an-na su8-ba &d;dumu-zid ne-nam ib-da-sa2
ki-nu2 ze2-ze2-ba in-nin-ra
cu jar gi4-a ga-ca-an-an-na-ra cu-a ba-na-an-si
i-lu za-ra i-lu za-ra i-lu du5-mu-ri-ib-dug4
i-lu za-ra i-lu za-ra i-lu du5-mu-ri-ib-dug4
ki-ulutim2 i-lu za-ra i-lu du5-mu-ri-ib-dug4
edin-na &d;dumu-zid i-lu za-ra i-lu du5-mu-ri-ib-dug4
e2 a-ra-li-a i-lu za-ra i-lu du5-mu-ri-ib-dug4
du6-cuba-a i-lu za-ra i-lu du5-mu-ri-ib-dug4
bad3-tibira&ki;-a i-lu za-ra i-lu du5-mu-ri-ib-dug4
ki nam-sipad-da i-lu za-ra i-lu du5-mu-ri-ib-dug4
&d;dumu-zid ne-nam ib2-da-sa2-e cu jar gi4-a
&d;bi-lu-lu ug5-ga
&d;inana ib2-da-sa2
u3-lil2-la2 &d;inana-kam
x  x
x x x x
x igi-jal2 x x
&d;hendur-saj-ja2 me-zu mah-am3 lu2 al nu-um-me
ur3-bad3-da na de5-de5
saj cu du3-du3 en uru16-e-ne
ecgiri2 cu du8 barag-barag-ge2-ne
unud(unu3) uj3 lu-a igi il2-il2-i
nij2-na de5 ji6-a en-nu-uj3 mac-a-gin7 sila dajal pec-pec-e
kan4 ud e3-ba jal2 da13-da13 &jic;ig-bi sila-ba gub-bu
&d;hendur-saj-ja2 me-zu mah-am3 lu2 al nu-um-me
&d;nin-dar-a lugal nijin6&ki; ki nij2-dajal-la-ba cid-du3-bi za-e-me-en
&d;hendur-saj-ja2 jickim mah &d;nance cu-za im-ma-gub
in-nin ama &d;nance cag4 mu-ti-ni-ib-kuc2-u3
x cibir jidru jic-hur-ra-bi ki sikil-la bi2-in-mu2
x x-zu sila sig9-ga il2-la-ac igi
x kug-zu kar si sa2 &jic;ma2-gur8 sikil-am3 dadag-ga-am3
in-nin ama &d;nance ma2-gur8 kug ca-mu-ra-ab-dirig-ga
cag4-ba nar dug3 nun ca-mu-na-du12-am3
gana2 zid ki mu-e-jar-ra-zu gig ziz2 gu2-gal-la-am3
ki nij2-gur11 im-mi-jar-ra-zu e-ri-ne &jic;asal-a
pap-zu en ab kug-ga dar&mucen;
&d;nin-dar-a lugal lagac&ki;-ra
ab2-cilam kug-ge i3 mu-na-ab-tum3 ga mu-na-ab-tum3
itid zag-mu ud sa2-dug4-ga-kam
&d;nin-dar-a e2-za nij2-mussa
in-nin ama &d;nance ca-mu-ra-da-ab-ak-e
id2-zu ku6 ku3-jal2 nu-un-dab5 kun-bi nu-sud-e
a-cag4-zu engar-e nij2-kud la-ba-ab-ak-e
gud-zu-ta lu2 gud ed3-da-ke4 gud la-ba-ra-ab-ed3-de3
udu-zu-a u2-tul2 nu-un-ku4-ku4 cid nu-du3-e
&jic;gada.tag.da-za gi nu-gib-be2
&jic;bunij(sug) nij2-silaj-ja2-zu nij2-kud la-ba-ab-ak-e
nitah lu2 la-ga mu-e-ci-nijin2-na a-nijin2 mu-na-an-du3-uc
sila sig9-ga-ba saj cu bi2-du3
ki-e-ne-di-ba lul-ec2 im-ta-e-en
saj ug5-ga kur-ra du.du-e-da gal5-la2 gal-bi-me-en
&d;hendur-saj-ja2 me-zu mah-am3 lu2 al nu-um-me
dijir lu2-ulu3-ke4 gu7 naj-da ca-ra-da-gub
lu2-ulu3 &gi;kid-ac-x u3-bi2-in-dab5 cu-na u3-mu-ni-
mu &d;hendur-saj-ja2-ka um-mi-in-pad3
sila sig9-ga ji6 u3-na-ka si sa2-bi mi-ni-dab5-be2
dub-sar-dub-sar a-ra-li ce3 x zu ce3 ba-sug2-ge-ec
ka-ba-ta lu2 ud-de3 du.du x im-ta-ab-gen6-ne2 (x)
gur-ec ur3-bad3-da ki-nu2 dug3-dug3-ge-en
nijir-ra 7-na-ne-ne ca-mu-da-sug2-ge-ec
x bad3 kalam-ma-ka ma-ra-ci-nijin2
ki-ba uj3 tar ma-ra-ra
x hul-jal2 iri-a
x erim2-du cag4-jar ne
&d;alad igi sag9 &d;lamma
x (x) x nu-ul &d;lamma
x x x
a x
x u3 e sila sig9-ga
-bi a im-mi-tu5
gi gum-ma nim x x na x (x)
x ma nu x gur-ra
x x gub-ba-ta im-ta-du.du-de3-ec
e-ne-ne-ne en ji6-par3-ra bi2-in-huj-e-ne
nin-dijir mac2-a im-mi-in-dab5-be2-ne
gudug hi-li-a bi2-in-gub-bu-ne
ud ne ud te-en-na um-ma-te-a-ta
7-ba 1 ka5-a-am3 kun im-ur3-ur3-re
2-kam-ma ur-gir15-gin7 si-im-si-im i3-ak-e
3-kam-ma uga&mucen;-gin7 za-na gug im-kul-e
4-kam-ma te8&mucen; mah ad6 gu7-a-gin7 ka i3-ca-an-ca-ca
5-kam-ma ur-bar-ra nu-me-a sila4 gig2-ga i3-cub
6-kam-ma &d;nin-immax(lagab×sig7)&mucen;-gin7 x x tuc-a-gin7 gu3 mi-ni-ib-ra
7-kam-ma kucu2&ku6;-am3 a-ji6 im-bu-bu-bu
7-be2-ne dijir munus nu-me-ec u3 nitah nu-me-ec
nitah-ra cu mu-un-du3-ne munus-ra a2 mu-un-la2-ne
munus-ra &jic;tukul da-bi mu-ni-ib-ja2-ja2-ne
ir-si-im er2 gig kalam-ma ba-an-ja2-ja2-ne
me dijir-re-e-ne cu im-du7-du7-ne
&d;hendur-saj-ja2 me-zu mah-am3 lu2 al nu-um-me
gu2-ne ki kug jar-jar-ra-da
e2-kur-ra &d;gibil6 lu2 sikil-la igi-bi-a jal2-la-da
nin &d;nin-mug ca-ra-da-gub
ki-in-du kug-ge jal2 da13-da13-da
&d;ama-abzu-e2-kur-ra &d;dumu-zid-abzu ca-ra-da-gub
&jic;gag e2 kug-ga jal2 da13-da13-da
&d;nin-nij2-bun2-na-ra &d;nin-jar-jar-jar ca-ra-da-gub
umma&ki;-a ki ur5 sag9 jar-ra-da
&d;nin-bi-cu-kal-le ca-ra-da-gub
aratta&ki;-e cu rib-ba-da
&d;lugal-ban3-da ca-ra-da-gub
nijin6&ki; kur a-ta il2-la-da
sukkal an ni x ca-ra-da-gub
x x x e -da
ca-ra-da-gub
x x x
x x x x mas-su-bi-me-en
saj gig2-ga cid-du3-bi za-e-me-en
saj ug5-ga kur-ra du.du-e-bi gal5-la2 gal-bi-me-en
gal nijir sila ur3-ra e-ne dug4-dug4 tar x
e2 ku10-ku10-ga-ba saj x x
ur3-bad3 kalam-ma-ka igi ri-ri
en &d;hendur-saj-ja2-ke4 za-e ci-in-ga-me-en-na-(x)
&d;en-ki-ke4 lu2 a-a sig9-ga jic3 bi2-in-dug4-ga-ta
dumu 7-na mu-un-ci-ib-tud-da
dumu al-lub 7-na-ne-ne
an-na cag4-jar-bi-ce3 im-ta-ab-gen6-ne2
ki-a uj3 tar-bi-ce3 ca-mu-ra-da-ab-us2-e
utul2 gub-ba-da kac sur-ra-da
cec-gal 7-ba ca-ra-da-gub
utul2 gub-ba dug kac sur-ra-ta nij2-kud ca-ra-ab-ak-e
a id2-da-ta a pu2 gana2-ta
ka sis-e a gibil-la2-ta
2-kam-ma us2-bi ca-ra-da-gub
a id2-da-ta a pu2 gana2-ta
ka sis-e a gibil-la2-ta nij2-kud ca-ra-ab-ak-e
ku6 tur-tur bur uc gu7-u3-de3
ku6 gal-gal a-gar3-re du.du-e-da
3-kam-ma us2-bi ca-ra-da-gub
ku6 tur-tur bur uc gu7-u3-de3
ku6 gal-gal a-gar3-re du.du-e-da nij2-kud ca-ra-ab-ak-e
id2 kug-ge a si-si-da
kun-bi asila la2-da
4-kam-ma us2-bi ca-ra-da-gub
id2 kug-ge a si-si-da
kun-bi asila la2-da nij2-kud ca-ra-ab-ak-e
&jic;bunij(sug) nij2-silaj-ja2
&jic;gada.tag.da ku6 izi tag-ga-da
5-kam-ma us2-bi ca-ra-da-gub
&jic;bunij(sug) nij2-silaj-ja2
&jic;gada.tag.da ku6 izi tag-ga-da nij2-kud ca-ra-ab-ak-e
zar du8-a-da ce-zar sal-la-da
ce sig9-ga jidru-ce3 nu2-a-da
6-kam-ma us2-bi ca-ra-da-gub
zar du8-a-da ce-zar sal-la-da
ce sig9-ga jidru-ce3 nu2-a-da nij2-kud ca-ra-ab-ak-e
pu2-&jic;kiri6 lal3 jectin ja2-ja2-da
jir3-lam kug-ge saj sig10-ga-da
7-kam-ma us2-bi ca-ra-da-gub
pu2-&jic;kiri6 lal3 jectin ja2-ja2-da
jir3-lam kug-ge saj sig10-ga-da nij2-kud ca-ra-ab-ak-e
x (x) cu ub-cu-unken-na-ka
za-e-me-en ki-gub u3-
lu2-ulu3 dijir-da nu-me-a
u3 la-ba-gu-ul-e u3 la-ba-tur-re
ukur3 nu-um-me bur-cu-ma nu-um-me
en-te-en-na ka sed la
e2-me-ec bar su cajar la-ba-ni-
sila-a du-a-ni saj-bi nu-mu-ni-
murub4 unken-na-ka hul nu-mu-ni-
id2-da ed3-da-bi ku6 nu-dab5-be2
a-cag4-ga ed3-da-bi mac nu-dab5-be2
e2-gal lugal-la-ka un-kur9 kac nu--naj
kij2-gi4-a kac4 ha-ba-ni-in-dug4 sa2 nu-ub-be2
dijir igi mu-un-ci-bar-ra-ni a2-ni li-bi2-in-gu-ul-e
tukum-bi lu2-ulu3 dijir-ra-a-ni an-na-kam
nij2 sag9-ga-ni im-ma-ci-in-
lu2-ulu3-bi lul u3-bi2-in-dug4 i3-
x zid u3-bi2-in-dug4 i3-
sila-a du-a-ni saj-bi mu-ni-in-
murub4 unken-na-ka hul mu-ni-in-
id2-da un-ed3 ku6 im-ma-na- dab5
a-cag4-ga u3-um-jen mac im-ma-na--dab5
e2-gal lugal-la-ka un-kur9 kac i-im-na8-na8  u3-mu-un-jar im-x
kij2-gi4-a kac4 ba-ni-in-dug4-ga lu2 ba-an-da-hul2-le
dijir igi mu-un-ci-bar-ra-ni a2-na bi2-in-gu-ul-e
ambar-ra &tum9;ulu3 ri-a-bi &jic;ma2 la-ba-an-da-su-su
i-gi4-in-zu &jic;gigir-ra ba-da-an-til-e
a-ab-ba ki nij2-dajal-la-ba ku4-kur idim um-tag-ge
i3-ne-ec2 lu2 lu2-ra a-na an-na-an-dug4
lu2-ulu3 lu2-ra dili a-na an-na-an-tah
i3-ne-ec2 &d;utu ud ne-a
ud um-zal &d;utu um-ta-e3
&d;utu ki jic-erin2-na-ka mu-un-gub
tukum-bi lu2 gud in-sa10-sa10
&d;utu &d;hendur-saj-ja2-ra en3 mu-na-tar-re
lu2 gud sa10-sa10-de3 igi-jal2-la-ni nu-mu-na-ab-be2
tukum-bi &d;hendur-saj-ja2-ke4 gud sa10-sa10-da mu-na-ab-be2
&d;utu tur3-ni du3-a-bi nam im-mi-ib-tar-re
tukum-bi lu2 udu in-sa10-sa10
&d;utu &d;hendur-saj-ja2-ke4 en3 mu-na-tar-re
lu2 udu sa10-sa10-de3 igi-jal2-la-ni nu-mu-na-ab-be2
tukum-bi &d;hendur-saj-ja2-ke4 udu sa10-sa10-de3 mu-na-ab-be2
&d;utu amac nijin2-na-bi nam im-ma-ab-tar-re
tukum-bi lu2 saj in-sa10-sa10
&d;utu &d;hendur-saj-ja2-ke4 en3 mu-na-tar-re
lu2 saj sa10-sa10-de3 igi-jal2-la-ni nu-mu-na-ab-be2
tukum-bi &d;hendur-saj-ja2-ke4 saj sa10-sa10 mu-na-ab-be3
&d;utu a2 jic-erin2-na-ka mu-un-na-gen6-ne2
tukum-bi lu2 dam in-tuku-tuku
&d;utu &d;hendur-saj-ja2-ke4 en3 mu-na-tar-re
lu2 dam tuku-tuku igi-jal2-la-ni nu-mu-na-ab-be2
tukum-bi &d;hendur-saj-ke4 dam tuku-tuku-da mu-na-ab-be2
lu2-ulu3-bi dam in-ga-an-tuku-tuku dumu in-ga-an-u3-tud
e2 in-ga-du3-e ja2 in-ga-ni10-ni10
nitah-bi dam-a-ni dug3-bi mu-un-da-ab-be2
ki-sikil-bi ama5 nij2 dirig-ga dur2 ki mu-un-ja2-ja2
i3-ne-ec2 lu2 lu2-ra a-na na-an-dug4
lu2 lu2-ulu3-ra dili a-na an-na-an-tah
an.pa ga-mu-un-tug2 im-me-ne
an.pa ga-mu-un-tug2 lu2 nam tar-re-da
gud sam2-a tur3-ra gen6-ne2-de3
udu sam2-a amac-a dajal-e-de3
saj sam2-a e2 lugal-la-ni-ta gu2 jic ja2-ja2-de3
dug 1 sila3-ta a kab2 di-de3
ugnim igi zu2 kece2 me3-ka
nijir-e si gu3 um-mi-in-ra
ur-saj an-edin-na du-a-ni
nijir ucumgal jiri3-ba zi-zi-de3
nijir &d;hendur-saj-ja2-ke4 su-ba zi-zi-de3
a2 mah nijir-ra-ke4 mi2 dug4-ga cul &d;utu za3-mi2
a2 mah &d;hendur-saj-ja2-ke4 mi2 dug4-ga a-a &d;en-ki za3-mi2
dumu an-na an gal ki gal-ta cag4 kug-ga-ni im-mi-in-pad3-de3
nam-nin kalam-ma-kam bi2-in-tum2-en
&d;ba-u2 dumu an-na an gal ki gal-ta
cag4 kug-ga-ni im-mi-in-pad3-de3
nam-nin kalam-ma-kam bi2-in-tum2-en
&d;en-lil2-le e2-kur za-gin3-ta
ki-sikil ama &d;ba-u2 igi zid mu-un-ci-in-bar
en &d;nin-jir2-su gal-bi mu-un-na-an-du7
kur gal &d;en-lil2-le e2-kur za-gin3-ta
ki-sikil ama &d;ba-u2 igi zid mu-un-ci-in-bar
en &d;nin-jir2-su-ra gal-bi mu-na-ab-du7
e2-tar-sir2-sir2 an-ne2 jar-ra-za
nam kur-kur-ra ca-mu-ni-ib2-tar-re
nin-ju10 jic i3-in-bar di-bi-ce3 i3-kud-de3
&d;ba-u2 e2-tar-sir2-sir2 an-ne2 jar-ra-za
nam kur-kur-ra ca-mu-ni-ib2-tar-re
&d;ba-u2 jic i3-in-bar di-bi-ce3 i3-kud-de3
&d;lamma ri kisal iri-kug-ga-za
saj gig2-ge-zu si ca-ra-ab-sa2-e
&d;ba-u2 &d;lamma ri kisal iri-kug-ga-za
saj gig2-ge-zu si ca-ra-ab-sa2-e
nin-ju10 dug4-ga-zu ki-bi-ce3 ci-ib2-jar
&d;ba-u2 dug4-ga-zu ki-bi-ce3 ci-ib2-jar
ki lagac&ki;-a ki-tuc kug me sikil-la-za
lugal-ce3 hul2-la hu-mu-un-ci-ni-ib-jal2
nin-ju10 lugal-ce3 cu-mu-un-ci-jal2
&d;ba-u2 ki lagac&ki; ki-tuc kug me sikil-la-za
lugal-ce3 hul2-la ca-mu-un-ci-ni-ib2-jal2
&d;ba-u2 lum-ma cu-mu-un-ci-ib2-jal2
inim kug-zu giri17 cu ca-ra-ab-jal2
sa-gid2-da-am3
nin si-a-ni e-du7 &d;ba-u2 nij2-zu lu2 nu-zu
dumu an-na an x-la-ta tec2 mu-jal2-da mah-di
jic-gi4-jal2-bi-im
nin-ju10 dug4-ga-zu zid-da
inim mah-zu nij2 nu-silig-ge-de3
&d;ba-u2 dug4-ga-zu zid-da
inim mah-zu nij2 nu-silig-ge-de3
inim kug-zu dijir-ra ca-mu-un-na-jal2
lugal-ra ud-de3-ec-e mu-un-e3
&d;ba-u2 inim kug-zu dijir-ra ca-mu-un-na-jal2
lugal lum-ma-ra ud-de3-ec-e mu-un-e3
saj-ki-za ki hul2-hul2-la-bi
lugal-ra ud-de3-ec-e mu-un-e3
&d;ba-u2 saj-ki-za ki hul2-hul2-la-bi
lugal lum-ma-ra ud-de3-ec-e mu-un-e3
inim-zu ki dug3-ga sa2-a-bi
lugal-ra ud-de3-ec-e mu-un-e3
&d;ba-u2 inim-zu ki dug3-ga sa2-a-bi
lugal lum-ma-ra ud-de3-ec-e mu-un-e3
lum-ma lugal an-ne2 sahar-ra
mu mah mu-na-an-cum2 inim zid mu-na-an-dug4
&d;ba-u2 lum-ma lugal an-ne2 sahar-ra
mu mah mu-na-an-cum2 inim zid mu-na-an-dug4
nin iri-ni ki aj2-e ni2-te-ni pa bi2-in-e3
&d;ba-u2 nin iri-ni ki aj2-e ni2-te-ni pa bi2-in-e3
lugal-ra ki kug-ga-ce3 mi2 zid mu-ni-in-dug4
a-da-ab &d;ba-u2-kam
x an gal-e zid-de3-ec tud-da
kug &d;nin-isin2si-na nam-cul cag4-ta de6
&d;urac-a dub3 kug-ga buluj3-ja2
me nam-nin-a gal-le-ec cum2-ma
ni2 me-lem4 da-da-ra-ce3 dug4-ga
&d;nin-isin2si-na-ra nam-mah-a-ni ga-am3-dug4
&d;nin-isin2si-na-x zid-de3-ec tud-da
kug &d;nin-isin2si-na nam-nin cag4-ta de6
&d;urac-a dub3 kug-ga buluj3-ja2
me nam-nin-a gal-le-ec cum2-ma
ni2 me-lem4 da-da-ra-ce3 dug4-ga
&d;nin-isin2si-na-ra nam-mah-a-ni ga-am3-dug4
en gal-zu nij2-nam-ma kur gal a-a &d;en-lil2
saj-kal dijir &d;a-nun-na-ke4-ne
sun5-na giri17 cu jal2-la igi zid mu-ci-in-bar
nam-saj-tun3 x x x za-gin3
dijir nir-re x x gal x-a
dijir gal-gal-e-ne-er cukur2 cum2-mu  x
&d;nin-isin2si-na x x gal x-a
mar-za nam-nin-a x  nam-x nam-mah-a-ni x x
&d;nin-isin2si-na en gal-zu nij2-nam-ma kur gal a-a &d;en-lil2
saj-kal dijir &d;a-nun-na-ke4-ne
sun5-na giri17 cu jal2-la igi zid mu-ci-in-bar
nam-saj-tun3 x x x za-gin3
dijir nir-re x x gal x-a
dijir gal-gal-e-ne-er cukur2 cum2-mu x x
&d;nin-isin2si-na x x gal x-a
mar-za nam-nin-a x  nam-x nam-mah-a-ni x x
sa-jar-ra-am3
nin
jic-gi4-jal2 sa-jar-ra-bi-im
munus zid  x x
&d;nin-isin2si-na  x x e  &d;en-lil2-la2
x  im-mi-in-mah
u18-ru12-bi-im
a-da-ab &d;nin-isin2si-na-kam
&m;arad-ju10-
&d;cul-gi
a
lu2
inim-zu-ce3  he2-
erin2-bi-ce3 x  nu-x
ba-ni-ib-ha- i
erin2-bi  x
&jic;gu-za nam-til3-la suhuc-bi an gen6-na-a
mu nam-til3-la-ka mu-zu he2-em-mi-in-sa4
igi sag9-ga-ni he2-mu-e-ci-bar-re
jic he2-ri-in-tuku
ki za-za-da za tum-tum tum ka ba
nam nam-til3-la nam-e-ec hu-mu-ri-in-tar
&d;ri-im-&d;suen ki aj2 an-na he2-me-en
nam-lugal-zu du-ri2 he2-em
sipad uj3 car2 an gal-e jar-ra-ab
iri&ki; na-nam iri&ki; na-nam na-an-dur2-ru-ne-en-de3-en
nibru&ki; iri&ki; na-nam na-an-dur2-ru-ne-en-de3-en
dur-&jic;jicnimbar&ki; iri&ki; na-nam na-an-dur2-ru-ne-en-de3-en
id2-sal-la id2 kug-bi na-nam
kar-jectin-na kar-bi na-nam
kar-a-sar kar &jic;ma2 us2-bi na-nam
pu2-lal3 pu2 a dug3-ga-bi na-nam
id2-nun-bi-ir-tum2 pa5 mul-bi na-nam
ib2-ta-gid2-i-de3 50 sar-am3 gana2 jar-bi na-nam
&d;en-lil2 juruc tur-bi na-nam
&d;nin-lil2 ki-sikil tur-bi na-nam
&d;nun-bar-ce-gu-nu um-ma-bi na-nam
ud-ba ki-sikil ama ugu-na ca na-mu-un-de5-de5
&d;nin-lil2-le &d;nun-bar-ce-gu-nu ca na-mu-un-de5-de5
id2 kug-ga-am3 nu-nus-e id2 kug-ga-am3 a nam-mi-tu5-tu5
&d;nin-lil2-le gu2 id2-nun-bi-ir-tum2-ka nam-mi-in-du-de3
i-bi2 kug-ga-am3 u3-mu-un-e i-bi2 kug-ga-am3 i-bi2 ba-e-ci-bar-re
kur gal a-a &d;mu-ul-lil2 i-bi2 kug-ga-am3 i-bi2 ba-e-ci-bar-re
sipad na-aj2 tar-tar-re i-bi2 kug-ga-am3 i-bi2 ba-e-ci-bar-re
a-da-lam mu-bi am3-i-i ce am3-mi-ib2-su-ub-be2
cag4 hul2 a hi-li cag4-ge si-a-na am3-mu-un-di-ni-ib-da13-da13
na cag4 x mu-ni-in-de5 mu-uc-tug2jectug mu-na-ze2-ej3 jectug2 mu-na-an-cum2
id2 kug-ga-am3 munus-e id2 kug-ga-am3 a im-ma-ni-tu5-tu5
&d;nin-lil2-le gu2 id2-nun-bi-ir-tum2-ka i-im-du-de3
igi kug-ga-am3 lugal-e igi kug-ga-am3 igi im-ma-ci-in-bar
kur gal a-a &d;en-lil2-le igi kug-ga-am3 igi im-ma-ci-in-bar
sipad na-aj2 tar-tar-re igi kug-ga-am3 igi im-ma-ci-in-bar
lugal-e jic3 ga-e-dug4 mu-na-ab-be2 nu-un-da-ra-ci-ib-ce-ge
&d;en-lil2-le ne ga-e-su-ub mu-na-ab-be2 nu-un-da-ra-ci-ib-ce-ge
gal4-la-ju10 tur-ra-am3 pec11 nu-mu-un-zu
cu-um-du-um-ju10 tur-ra-am3 ce su-ub nu-un-zu
ama-ju10 ba-zu-zu cu-ju10 mu-un-sag3-ge
ad-da-ju10 ba-zu-zu cu sa2-bi mu-un-e
a-da-lam ma-la-ra dug4-ga-ju10-uc nu-me-e ba-na-silig-ge-en
&d;en-lil2-le sukkal-a-ni &d;nuska-ra gu3 mu-na-de2-e
sukkal &d;nuska-ju10 ud-ul a-ra-zu
&jic;cidim gal e2-kur-ra ud-ul-la lugal-ju10
&lu2;ki-sikil ne-en sag9-ga-ra ne-en mul-la-ra
&d;nin-lil2 ne-en sag9-ga-ra ne-en mul-la-ra
lu2 jic3 na-an-dug4 lu2 ne na-an-ni-su-ub
sukkal lugal-a-ni &jic;ma2-gin7 mu-un-ci-de6
ec2 &jic;ma2 tur-ra-am3 mu-un-ci-ib2-tum2-x
&jic;ma2 gu-la-am3 mu-un-ci-ib2-tum2-e
lugal-ju10 mu.mes-ga-e dirig-ga-am3
jic3-bi na-mu-un-dug4 ne-bi na-mu-un-su-ub
a-a &d;en-lil2 mu.mes-ga-e dirig-ga-am3
jic3-bi na-mu-un-dug4 ne-bi na-mu-un-su-ub
kij2-kij2-a-na cu-ni ba-an-dab5
jic3-bi na-mu-un-dug4 ne-bi na-mu-un-su-ub
ku pec10 tur-ra-ce3 im-ma-da-ab-nu2-e
jic3-bi im-ma-ni-in-dug4 ne-bi im-ma-ni-in-su-ub
jic3 1 dug4-ga-ni ne 1 su-ub-ba-ni
a &d;suen-&d;ac-im2-babbar-ra cag4 mu-na-ni-ri
&d;en-lil2 ki-ur3-ra im-ma-ni-in-dib-be2
&d;en-lil2 ki-ur3-ra dib-dib-be2-da-ni
dijir gal-gal 50-ne-ne
dijir nam tar-ra 7-na-ne-ne
&d;en-lil2 ki-ur3-ra im-ma-ni-in-dab5-be2-ne
&d;en-lil2 u2-zug4-ge iri-ta ba-ra-e3 e3-ba-ra
&d;nu-nam-nir u2-zug4-ge iri-ta ba-ra-e3 e3-ba-ra
&d;en-lil2 nij2-nam-ce3 nam mu-un-tar-ra-ke4
&d;nu-nam-nir nij2-nam-ce3 nam mu-un-tar-ra-ke4
&d;en-lil2 i3-jen &d;nin-lil2 in-us2
&d;nu-nam-nir i3-jen ki-sikil mu-un-sar-re
&d;en-lil2-le lu2 abula-ra gu3 mu-na-de2-e
lu2 abul-la lu2 &jic;si-jar-ra
lu2 &jic;suhub4 lu2 &jic;si-jar kug-ga
nin-zu &d;nin-lil2-le i-im-jen
ud-da en3-ju10 mu-ra-tar-re
za-e ki-ju10 nam-mu-ni-in-pad3-de3
&d;nin-lil2-le lu2 abul-la-ra gu3 mu-na-de2-e
mu-lu abula mu-lu &jic;si-jar-ra
mu-lu &jic;suhub4 mu-lu &jic;si-jar kug-ga
&d;mu-ul-lil2 u3-mu-un-zu me-ta ba-jen e-ne-ra mu-na-ab-be2
&d;en-lil2-le lu2 mu-lu abul-la-ra mu-na-ni-ib-gi4-gi4
lugal-ju10 sag9-sag9-ga ba-ra-mu-da-ab-dug4
&d;en-lil2-le sag9-sag9-ga ba-ra-mu-da-ab-dug4
umuc-ja2 i-ni-in-tar inim-ja2 i-ni-in-sig10-ge-am3
cag4 sug4-ge-da-ju10 ba-e-de3-si-in
&d;mu-ul-lil2 u3-mu-un kur-kur-ra-ke4 ja2-a-ra jic3 ha-ma-an-dug4
&d;mu-ul-lil2 u3-mu-un-zu i3-me-a-gin7 u3 me-e ga-ca-an-zu-jen
ud-da nin-ju10-me-en ne.ce3-zu cu-ju10 he2-tag-ge
a u3-mu-un-zu a dadag-ga cag4-ja2 i3-jal2
a &d;suen-na a dadag-ga cag4-ja2 i3-jal2
a lugal-ju10 an-ce3 he2-du a-ju10 ki-ce3 he2-du
a-ju10 a lugal-ja2-gin7 ki-ce3 he2-em-ma-du
&d;en-lil2-le nam lu2 abul-la-ra da-ga-na ba-nu2
jic3 im-ma-ni-in-dug4 ne im-ma-ni-in-su-ub
jic3 1 dug4-ga-ni ne 1 su-ub-ba-ni
a &d;nergalx(ne3.urugal)-&d;mec3-lam-ta-e3-a cag4 mu-na-ni-ri
&d;en-lil2 i3-jen &d;nin-lil2 in-us2
&d;nu-nam-nir i3-jen ki-sikil mu-un-sar-re
lu2 id2-kur-ra id2 lu2 gu7-gu7-e &d;en-lil2 im-ma-te
lu2 id2-kur-ra id2 lu2 gu7-gu7-ju10
nin-zu &d;nin-lil2-le i-im-jen
ud-da en3-ju10 mu-ra-tar-re
za-e ki-ju10 nam-mu-ni-in-pad3-de3
lu2 id2-kur-ra id2 lu2 gu7-gu7 &d;nin-lil2 im-ma-te
lu2 id2-kur-ra id2 lu2 gu7-gu7-ju10
&d;mu-ul-lil2 u3-mu-un-zu me-ta ba-jen e-ne-ra mu-un-na-ab-be2
&d;en-lil2-le nam lu2 id2-kur-ra-ce3 mu-un-na-ni-ib-gi4-gi4
lugal-ju10 sag9-sag9-ga ba-ra-mu-da-ab-dug4
&d;en-lil2-le sag9-sag9-ga ba-ra-mu-da-ab-dug4
umuc-ja2 i-ni-in-tar-ra inim-ja2 i-ni-in-sig10-ge-am3
cag4 sug4-ge-da-ju10 ba-e-da-si-in
&d;mu-ul-lil2 u3-mu-un kur-kur-ra-ke4 ja2-a-ra jic3 ha-ma-an-dug4
&d;mu-ul-lil2 u3-mu-un-zu i3-me-a-gin7 u3 je26-e ga-ca-an-zu-me-en
ud-da nin-ju10-me-en ne.ce3-zu cu-ju10 he2-tag-ge
a u3-mu-un-zu a dadag-ga cag4-ja2 i3-jal2
a &d;suen-na a dadag-ga cag4-ja2 i3-jal2
a lugal-ju10 an-ce3 he2-du a-ju10 ki-ce3 he2-du
a-ju10 a lugal-ja2-gin7 ki-ce3 he2-em-ma-du
&d;en-lil2-le lu2 id2-kur-ra-gin7 da-ga-na ba-nu2
jic3 im-ma-ni-in-dug4 ne im-ma-ni-in-su-ub
jic3 1 dug4-ga-ni ne 1 su-ub-ba-ni
a &d;nin-a-zu lugal ec2-gana2 gid2-da cag4 mu-na-ni-ri
&d;en-lil2 i3-jen &d;nin-lil2 in-us2
&d;nu-nam-nir i3-jen ki-sikil mu-un-sar-re
si.lu.igi lu2 &jic;ma2-addir-ra &d;en-lil2 im-ma-te
si.lu.igi lu2 &jic;ma2-addir-ra-ju10
nin-zu &d;nin-lil2-le i-im-jen
ud-da en3-ju10 mu-ra-tar-re
za-e ki-ju10 nam-mu-ni-in-pad3-de3
lu2 &jic;ma2-addir-ra &d;nin-lil2 im-ma-te
lu2 &jic;ma2-addir-ra-ke4
&d;mu-ul-lil2 u3-mu-un-zu me-ta ba-jen e-ne-ra mu-na-ab-be2
&d;en-lil2-le mu-lu si.lu.igi-e inim mu-ni-ib-gi4-gi4
lugal-ju10 sag9-sag9-ga ba-ra-mu-da-ab-dug4
&d;en-lil2-le sag9-sag9-ga ba-ra-mu-da-ab-dug4
umuc-ja2 i-ni-in-tar-ra inim-ja2 i-ni-in-sig10-ge-am3
cag4 sug4-ge-da-ju10 ba-e-de3-si-in
&d;mu-ul-lil2 lugal kur-kur-ra-ke4 ja2-a-ra jic3 ha-ma-an-dug4
&d;mu-ul-lil2 u3-mu-un-zu i3-me-a-gin7 u3 je26-e ga-ca-an-zu-me-en
ud-da nin-ju10-me-en ne.ce3-zu cu-ju10 he2-tag-ge
a u3-mu-un-zu a dadag-ga cag4-ja2 i3-jal2
a &d;suen-na a dadag-ga cag4-ja2 i3-jal2
a lugal-ju10 an-ce3 he2-du a-ju10 ki-ce3 he2-du
a-ju10 a lugal-ja2-gin7 ki-ce3 he2-em-ma-du
&d;en-lil2-le nam si.lu.igi-e da-ga-na ba-nu2
jic3 im-ma-ni-in-dug4 ne im-ma-ni-in-su-ub
jic3 1 dug4-ga-ni ne 1 su-ub-ba-ni
a &d;en-bi2-lu-lu ku3-jal2 id2-da cag4 mu-na-ni-ri
en za-e-me-en lugal za-e-me-en
&d;en-lil2 en za-e-me-en lugal za-e-me-en
&d;nu-nam-nir en za-e-me-en lugal za-e-me-en
en jiri3-ma en uru18-na za-e-me-en
en gu mu2-mu2 en ce mu2-mu2 za-e-me-en
en an-na en he2-jal2 en ki-a za-e-me-en
en ki-a en he2-jal2 en an-na za-e-me-en
&d;en-lil2 an-na &d;en-lil2 lugal-la-am3
en dug4-ga-ni nij2 ka ba-a-ni nij2 nu-kur2-ru-dam
dug4-ga-ni saj du3-du3-a cu nu-bal-e-de3
za3-mi2 dug4-ga ama &d;nin-lil2-la2-ce3
kur gal a-a &d;en-lil2 za3-mi2
en-e kur lu2 til3-la-ce3 jectug2-ga-ni na-an-gub
en &d;gilgamec2-e kur lu2 til3-la-ce3 jectug2-ga-ni na-an-gub
arad-da-ni en-ki-du10-ra gu3 mu-un-na-de2-e
en-ki-du10 murgu juruc-e til3-la saj til3-le-bi-ce3 la-ba-ra-an-e3-a
kur-ra ga-an-kur9 mu-ju10 ga-am3-jar
ki mu gub-bu-ba-am3 mu-ju10 ga-bi2-ib-gub
ki mu nu-gub-bu-ba-am3 mu dijir-re-e-ne ga-bi2-ib-gub
arad-da-ni en-ki-du10-e inim mu-un-ni-ib-gi4-gi4
lugal-ju10 tukum-bi ud-da kur-ra i-ni-in-ku4-ku4-de3 &d;utu he2-me-da-an-zu
kur-&jic;erin-kud-ce3 i-ni-in-ku4-ku4-de3-en
&d;utu cul &d;utu he2-me-da-an-zu
kur-ra dim2-ma-bi &d;utu-kam
kur-&jic;erin-kud dim2-ma-bi cul &d;utu-kam &d;utu he2-me-da-an-zu
&d;gilgamec2-e mac2 babbar2-ra cu im-mi-in-tag cu im-ma-an-ti cu-ni im-mi-in-ti
mac2 su4 mac2-da-ri-a gaba-na i-im-tab
mac2 su4-a mac2 babbar  mac2 cag4 tam ma-an-dib
cu-ni jidru kug giri17-na ba-da-an-jal2
&d;utu an-na-ra gu3 mu-un-na-de2-e
&d;utu kur-ce3 i-in-ku4-ku4-de3-en a2-tah-ju10 he2-me-en
kur-&jic;erin-kud-ce3 i-in-ku4-ku4-de3-en a2-tah-ju10 he2-me-en
&d;utu an-na-ta inim mu-ni-ib-gi4-gi4
juruc dumu-gir15 ni2-zu-a he2-me-en kur-ra a-na-bi-me-en
&d;utu inim ga-ra-ab-dug4 inim-ju10-uc jectug2-zu
silim ga-ra-ab-dug4 jizzal he2-em-ci-ak
iri&ki;-ja2 lu2 ba-uc2 cag4 ba-sag3
lu2 u2-gu ba-an-de2 cag4-ju10 cag4 hul ba-an-gig
bad3-da gu2-ja2 im-ma-an-la2
ad6 a-a ib2-dirig-ge igi im-ma-an-sig10
u3 je26-e ur5-gin7 nam-ba-ak-e ur5-ce3 he2-me-a
lu2 sukux(sukud)-ra2 an-ce3 nu-mu-un-da-la2
lu2 dajal-la kur-ra la-ba-an-cu2-cu2
murgu juruc-e til3-la saj til3-le-bi-ce3 la-ba-ra-an-e3-a
kur-ra ga-an-kur9 mu-ju10 ga-am3-jar
ki mu gub-bu-ba-am3 mu-ju10 ga-bi2-ib-gub
ki mu nu-gub-bu-ba-am3 mu dijir-re-e-ne ga-bi2-ib-gub
&d;utu er2-na kadra-gin7 cu ba-an-ci-in-ti
lu2 arhuc-a-gin7 arhuc ba-ni-in-ak
ur-saj dumu ama dili-me-ec 7-me-ec
1-am3 cec-gal-bi cu pirij-ja2 umbin hu-ri2-in-na
2-kam-ma muc-cag4-tur3 ka x x ku cu uc
3-kam-ma muc ucum-gal muc  x ru
4-kam-ma izi cej6-cej6 x x kur9-ra
5-kam-ma muc-saj-kal cag4 gi4-a ub ka x
6-kam-ma &jic;rab3 ki-bal hur-saj im  a-ji6 du7-du7-gin7 a gul-gul-dam kur-ra gaba ra-ra
7-kam-ma  nim-gin7 i3-jir2-jir2-re a2-bi lu2 nu-da-gur-de3
x x
x x x x
7 dili-dili  ki x x mu
x x e ki x x x x x

x hu-mu-ni-in-x-x
x x x nam-lugal x ud e ed3-de3
&d;nisaba-ke4 im-ma-ra-an-tah
-la-me-ec ki-a har-ra-an-na zu-me-ec
har-ra-an-na hu-mu-ni-in-pad3-de3
ma2-ur3-ma2-ur3 hur-saj-ja2-ke4 hu-mu-ni-in-tum2-tum2-mu
7-bi-e-ne ur-saj cul &d;utu &d;gilgamec2-ra mu-un-na-ra-an-cum2
ur-saj cul &d;utu en &d;gilgamec2 7-be2-e-ne mu-na-ra-an-cum2
&jic;erin sag3-ge hul2-la-gin7 im-ma-na-ni-ib2-jar
en &d;gilgamec2-e hul2-la-gin7 im-ma-na-ni-ib2-jar
iri&ki;-na lu2 dili-gin7 si gu3 ba-ni-in-ra
lu2 2 tab-ba-gin7 ka tec2 ba-ni-in-ra
e2 tuku e2-a-ni-ce3 ama tuku ama-a-ni-ce3
nitah saj-dili je26-e-gin7 ak 50-am3 a2-ju10-ce3 hu-mu-un-ak
e2 tuku e2-a-ni-ce3 ama tuku ama-a-ni-ce3
nitah saj-dili e-ne-gin7 ak 50-am3 a2-ni-ce3 ba-an-ak-ec
e2 simug-ce3 jiri3-ni bi2-in-gub
&urud;a2-ac-jar &urud;aga-silig a2 nam-ur-saj-ni im-ma-ni-de2-de2
&jic;kiri6 ji6-edin-na jiri3-ni bi2-in-gub
&jic;esi &jic;ha-lu-ub2 &jic;hachur &jic;tackarin-na-ka im-ma-ni-sag3-sag3
dumu iri-na mu-un-de3-re7-ec-am3
ur-saj dumu ama dili
1-am3 cec-gal-bi cu pirij-ja2 umbin hu-ri2-in&mucen;-na
ma2-ur3-ma2-ur3 hur-saj-ja2-ke4 hu-mu-ni-in-tum2-tum2-mu
hur-saj 1-kam-ma in-di3-bal-lam &jic;erin cag4-ga-ni nu-mu-ni-in-pad3 nu-mu-un-na-cub
hur-saj 2-kam bi-ri-bal &jic;erin cag4-ga-a-ni nu-mu-un-na-cub
hur-saj 3-kam bi-ri-bal &jic;erin cag4-ga-a-ni nu-mu-un-na-cub
hur-saj 4-kam bi-ri-bal &jic;erin cag4-ga-a-ni nu-mu-un-na-cub
hur-saj 5-kam bi-ri-bal &jic;erin cag4-ga-a-ni nu-mu-un-na-cub
hur-saj 6-kam bi-ri-bal &jic;erin cag4-ga-a-ni nu-mu-un-na-cub
hur-saj 3-kam-ma im-te-bal &jic;erin cag4-ga-ni nu-mu-ni-in-pad3
hur-saj 4-kam-ma im-te-bal &jic;erin cag4-ga-ni nu-mu-ni-in-pad3
hur-saj 5-kam-ma im-te-bal &jic;erin cag4-ga-ni nu-mu-ni-in-pad3
hur-saj 6-kam-ma im-te-bal &jic;erin cag4-ga-ni nu-mu-ni-in-pad3
hur-saj 7-kam-ma bal-e-da-bi &jic;erin cag4-ga-ni mu-ni-in-pad3
en3 nu-un-tar ki nu-un-kij2
&d;gilgamec2 &jic;erin-na al-sag3-ge
en-ki-du10 pa-bi i3-ku5-ru ne () ki tum x x &d;gilgamec2-ce3
en-ki-du10 &jic;pa-bi  dumu iri-na mu-
-ra en-ki-du10
gu-ru-ma  x x-ma im-ma-gub
hu-wa-wa
ni2 te- mu-na-ra-an-la2
en-ki-du10 jic mu-na-an-kud dumu nu-mu-su-e mu-un-de3-re-ec2
gu2-ru-ma im-ma-ja2-ja2-ne
ka  x ka -bi-a &d;gilgamecx(bil4.mec3:ga) &d;hu-wa-wa ki-nu2-a-ni im-ma-hu-luh-ha
ni2 ta-ni x-mu-ra-e3-a
&d;gilgamec2  x u3-sa2-gin7 ba-an-dab5
kur-ku-gin7 ba-an-jar
dumu iri&ki;-na mu-un-de3-re7-ec-am3
ur-gir15 tur-tur-gin7 jiri3-ni-ce3 cu ba-an-dub2-dub2-me-ec
en-ki-du10 im-zig3 ma2-mu2-da in-bu-luh u3-sa2-ga-am3
igi-ni cu bi2-in-gur10 nij2-me-jar sug4-ga-am3
cu mu-un-tag-ge nu-mu-un-na-an-zi-zi-i
gu3 mu-un-na-de2-e inim nu-mu-ni-ib-gi4-gi4
i3-nu2-na i3-nu2-na
&d;gilgamec2 en tur kul-aba&ki;-a en3-ce3 i3-nu2-de3-en
kur ba-an-suh3-suh3 jissu ba-an-la2
an-usan ce-er-ce-er-bi im-ma-du
&d;utu ur2 ama-ni &d;nin-gal-ce3 saj il2-la mu-un-jen
&d;gilgamec2 en-ce3 i3-nu2-de3-en
dumu iri&ki;-za mu-un-de3-re7-ec-am3
ur2 hur-saj-ja2-ka nam-ba-e-de3-gub-bu-ne
ama ugu-bi tilla2 iri&ki;-za-ka ec2 nam-bi2-ib-sar-re
jectug2 zid-da-na ba-e-sig10
inim nam-ur-saj-ja2-ka-ni tug2-gin7 mu-ni-in-dul ga-da-gin7 im-in-jar
tug2 30 gij4 i3-a cu mu-un-nijin2-nijin2 mu-ni-il2 gaba-na im-ma-da-dul ba-an-bur
gud-gin7 ki gal-la ba-e-gub
gu2 ki-ce3 bi2-in-jar ka ba-an-da-sig10
zi ama ugu-ju10 &d;nin-sumun2-ka a-a-ju10 kug &d;lugal-ban3-da
du10-ub ama ugu-ju10 &d;nin-sumun2-ka u3-sa2 dug4-ga-gin7 ha-ma-dim2-ma
2-kam-ma-ce3 in-ga-nam-mu-na-ab-be2
zi ama ugu-ju10 &d;nin-sumun2-ka a-a-ju10 kug &d;lugal-ban3-da
en-na lu2-bi lu2-u18-lu he2-a im-ma-zu-a-a-ac dijir he2-a im-ma-zu-a-ac
jiri3 kur-ce3 gub-ba-ju10 iri&ki;-ce3 ba-ra-gub-be2-en
arad zi ba-an-dug3 nam-til3 ba-an-ku7-ku7
lugal-a-ni-ir inim mu-ni-ib-gi4-gi4
lugal-ju10 za-e lu2-ba igi nu-mu-ni-in-du8-a cag4 nu-mu-ni-dab5-be2-en
je26-e lu2-ba igi mu-ni-du8-a cag4 mu-ni-dab5-be2-en
ur-saj ka-ga14-ni ka ucumgal-la-kam
igi-ni igi pirij-ja2-kam
jic.gaba-a-ni a-ji6 du7-du7-dam
saj-ki-ni jic-gi bi2-gu7-a lu2 nu-mu-da-tej3-je26-e-dam nu-mu-un-da-kar-re-de3
uc11-da-a ur-mah lu2 gu7-a uc2 nu-ra-gid2-de3
mac uc-am3
ur-mah ad6 gu7 uc2-am3 nu-ra-gid2-de3
gu7
lugal ka na
x x ka
lugal-ju10 za-e kur-ce3 u5-a je26-e iri&ki;-ce3 ga-u5
ama-zu-ur2 i3-til3-zu ga-na-ab-dug4 zu2-zu2 he2-li9-li9
ejer-ra ba-uc2-zu ga-na-ab-dug4 er2-zu er2 gig he2-ce8-ce8
mu-na-ni-ib-gi4-gi4
jar-ra en-ki-du10 lu2 2-e nu-uc2-e &jic;ma2-da-la2 nu-su-su
tug2 3 tab-ba lu2 nu-kud-de3
bad3-da a lu2 nu-cu2-cu2
e2 gi-sig-ga izi nu-te-en-te-en
za-e je26-e tah-ma-ab je26-e za-e ga-ra-ab-tah a-na-me lu2 ba-an-tum3
ba-su-a-ba ba-su-a-ba
ud &jic;ma2 ma2-gan&ki; ba-su-a-ba
&jic;ma2-gur8 &jic;ma2-gi4-lum ba-su-a-ba
&jic;ma2-da-la2 &jic;ma2 zi-cag4-jal2-la-ka cag4 jal2-la i3-in-dab5 la-ba-ni-ib-su
ja2-nam-ma ga-an-ci-re7-en-de3-en igi hu-mu-ni-ib-du8-ru-en-de3-en
tukum-bi in-ci-re7-en-de3-en
ni2 i3-jal2 ni2 i3-jal2 gi4-a
umun2 i3-jal2 umun2 i3-jal2 gi4-a
nij2 cag4-zu ja2-nam-ma ga-an-ci-re7-en-de3-en
nitah 60 nindan la-ba-tej3-je26-e-da-ac
hu-wa-wa e2 &jic;erin-na-ka-ni in-ga-an-dab5
igi mu-ci-in-bar igi uc2-a-kam
saj mu-un-na-an-bul-bul saj nam-tag-ga sug4-ga-am3
gu3 mu-un-na-de2-a inim nam-ma-sud-su3-ud
juruc ba-da-me-en-na iri&ki; ama tud-da-zu nu-ub-ci-in-gur-ru-de3
&d;gilgamec2 sa-na jiri3-na ni2 ba-an-ri ni2 te-a-ni ba-an-ri
jiri3-ni ki-a li-bi2-in-de3-gi4
jiri3 umbin gal-a-ni jiri3 (x) ba-an-us2
zag-na nu11-na ba-ni-ri
i3-a lum-lum u3-luh-ha sud-sud
dumu-gir15 giri17-zal dijir-re-e-ne
gud lipic-tuku me3-a gub-ba
ama-zu dumu tud-da mah-bi in-ga-an-zu
emeda(um.me)-ga-la2-zu dumu ur2-ra ga gu7 mah-bi in-ga-an-zu
ni2 na-an-tej3-je26-e-en cu ki-a sig10-bi2-ib
cu ki-a bi2-in-sig10 inim mu-na-ab-be2
zi ama ugu-ju10 &d;nin-sumun2-ka a-a-ju10 kug &d;lugal-ban3-da
kur-ra tuc-a-zu ba-ra-zu kur-ra tuc-a-zu he2-zu-am3
en-me-barag2-ge4-e-si nin9 gal-ju10 nam-dam-ce3 kur-ra hu-mu-ra-ni-kur9-ra
2-kam-ma-ce3 in-ga-na-mu-na-ab-be2
zi ama ugu-ju10 &d;nin-sumun2-ka a-a-ju10 kug &d;lugal-ban3-da
kur-ra tuc-a-zu ba-ra-zu kur-ra tuc-a-zu he2-zu-am3
ma-tur nin9 ban3-da-ju10 nam-lukur-ce3 kur-ra hu-mu-ra-ni-kur9-ra-am3
ni2-zu ba-am3-ma-ra su-za ga-an-kur9
ni2 te-a-ni 1-am3 mu-na-ra-an-ba
dumu iri&ki; mu-un-de3-re7-ec-a
pa-bi i3-ku5-ru-ne zu2 ba-an-kece2-re-ne
ur2 hur-saj-ja2-ka mu-ni-ib-nu2-u3-ne
2-kam-ma-ce3 in-ga-nam-mu-na-ab-be2
zi ama ugu-ju10 &d;nin-sumun2-ka a-a-ju10 kug &d;lugal-ban3-da
kur-ra tuc-a-zu ba-ra-zu kur-ra tuc-a-zu he2-zu-am3

kur-ra hu-mu-ra-ni-du-en
su-zu-a nu-mu-ra-tej3-je26-de3-en
ni2-zu ba-am3-ma-ra su-zu-am3 ga-an-kur9
ni2 te-a-ni 2-kam-ma mu-na-ra-an-ba
dumu iri-na mu-un-de3-re7-ec-am3
pa-bi i3-ku5-ru-ne zu2 bi-kece2-re-ne ur2 hur-saj-ja2-ke4
mu-ni-ib-nu2-nu2-e
3-kam-ma-ce3 in-ga-nam-mu-na-ab-be2
zi ama ugu-ju10 &d;nin-sumun2-ka a-a-ju10 kug &d;lugal-ban3-da
kur-ra tuc-a-zu ba-ra-zu kur-ra tuc-e za he2-zu-am3
zid2-eca nij2-gu7 dijir gal-gal-e-ne &kuc;ummud a sed4
kur-ra hu-mu-ra-ni-du-en
su-zu-a nu-mu-ra-tej3-je26-de3-en
ni2-zu ba-am3-ma-ra su-zu-am3 ga-an-kur9
ni2 te-a-ni 3-kam-ma mu-na-ra-an-ba
dumu iri-na mu-un-de3-re7-ec-am3
pa-bi i3-ku5-ru-ne zu2 bi-kece2-re-ne
ur2 hur-saj-ja2-ke4 mu-ni-ib-nu2-nu2-e
4-kam-ma-ce3 in-ga-nam-mu-na-ab-be2
zi ama ugu-ju10 &d;nin-sumun2-ka a-a-ju10 kug &d;lugal-ban3-da
kur-ra tuc-a-zu ba-ra-zu kur-ra tuc-a-zu he2-zu-am3
jiri3 gal-gal-la &kuc;e-sir2 gal-gal-la hu-mu-ra-ni-in-du-en
su-zu-am3 nu-mu-ra-tej3-je26-de3-en
ni2-zu ba-am3-ma-ra su-zu-am3 ga-an-kur9
ni2 te-a-ni 4-kam-ma mu-na-ra-an-ba
dumu iri-na mu-un-de3-re7-ec-am3
pa-bi i3-ku5-ru-ne zu2 bi-kece2-re-ne
ur2 hur-saj-ja2-ke4 mu-ni-nu2-nu2-e
5-kam-ma in-ga-nam-mu-na-ab-be2
zi ama ugu-ju10 &d;nin-sumun2-ka a-a-ju10 kug &d;lugal-ban3-da
kur-ra tuc-a-zu ba-ra-zu kur-ra tuc-a-zu he2-zu-am3
jiri3 tur-tur-zu-uc &kuc;e-sir2 tur-tur-e kur-ra hu-mu-ra-ni-in-du-en
su-zu-am3 nu-mu-ra-tej3-je26-de3-en
ni2-zu ba-am3-ma-ra su-zu-am3 ga-an-kur9
ni2 te-a-ni 5-kam-ma mu-na-ra-an-ba
dumu iri-na mu-un-de3-re7-ec-a
pa-bi i-ku5-ru-ne zu2 bi-kece2-re-ne
ur2 hur-saj-ja2-ke4 mu-ni-ib-nu2-nu2-e
6-kam-ma-ce3 in-ga-nam-mu-na-ab-be2
zi ama ugu-ju10 &d;nin-sumun2-mu-ka a-a-ju10 kug &d;lugal-ban3-da
kur-ra tuc-a-zu ba-ra-zu kur-ra tuc-a-zu he2-zu-am3
&na4;du8-ci-a &na4;nir7 &na4;za-gin3-na
nam kur-ra-ce3 hu-mu-ra-ni-in-du-en
su-zu-am3 nu-mu-ra-tej3-je26-de3-en
ni2-zu ba-am3-ma-ra su-zu-am3 ga-an-kur9
ni2 te-a-ni 6-kam-ma mu-na-ra-an-ba
dumu iri-na mu-un-de3-re7-ec-a
pa-bi i-ku5-ru-ne zu2 bi-kece2-re-ne
ur2 hur-saj-ja2-ke4 mu-ni-ib-nu2-nu2-e
ni2 te-a-ni 7-kam-ma mu-un-na-til-la-ta da-ga-na ba-te
muc gar3 jectin-na-gin7 murgu-na im-ta-du-du cu im-ta-du7-du7
ne mu-un-su-ub-ba-gin7 te-na tibir-ra ba-ni-in-ra
hu-wa-wa zu2 ba-an-da-zalag saj-ki ba-da-guru5-uc
hu-wa-wa &d;gilgamec2-ra gu3 -e
ur-saj lul sig10-sig10-ge
2-na-ne-ne-bi mah ka  ugu-na
ur-saj da-gan2-ni-ta  tuc-a mu-na-ab-be2
hu-wa-wa da-gan2-ni-ta mu- tuc-a mu-na-ab-be2
ur-saj-e dur2 im-ma-jar er2 im-ma-an-pad3 cex(sig7)-cex(sig7) i3-ja2-ja2
hu-wa-wa dur2 im-ma-jar er2 im-ma-an-pad3 cex(sig7)-cex(sig7) i3-ja2-ja2
hu-wa-wa &d;gilgamec2-ra cag4-ne-ca4 ka
am dab5-ba-gin7 saman bi2-in-cub
juruc dab5-ba-gin7 a2-ni mu-un-la2-la2
&d;hu-wa-wa er2 im-ma-pad3 x  a gur
&d;gilgamec2 cu ba-am3-tuku4 cu ba-am3-mu-u8
&d;utu-ra inim ga-mu-na-ab-dug4
&d;utu ama tud-da-ju10 nu-um-zu a-a buluj3-ja2-ju10 nu-um-zu
kur-ra mu-un-tud-de3-en za-e mu-un-buluj3-e
&d;gilgamec2 zi an-na ma-an-pad3 zi ki-a ma-an-pad3 zi kur-ra ma-an-pad3
&d;hu-wa-wa cu-ce3 mu-un-dab5 ki za nam-ba-an-tum3
ud-ba &d;gilgamec2 dumu-gir15-ra cag4-ga-ni arhuc ba-ni-in-tuku
arad-da-ni &d;gilgamec2 en-ki-du10-ra gu3 mu-un-na-de2-e
en-ki-du10 mucen dab5-ba ki-bi-ce3 ha-ba-du
juruc dab5-ba ur2 ama-na-ce3 he2-gi4-gi4
en-ki-du10-e &d;gilgamec2-ra arad-da-a-ni en-ki-du10-e inim mu-un-ni-ib-gi4-gi4
i3-a lum-lum u3-luh-ha sud-sud
dumu-gir15 giri17-zal dijir-re-e-ne
gud lipic-tuku me3-a gub-be2
en tur &d;gilgamec2 unug&ki; mi2 dug4-ga
ama-zu dumu u3-tud mah-bi in-ga-an-zu
emeda(um.me)-ga-la2-zu dumu ga gu7 mah-bi in-ga-an-zu
sukux(sukud)-ra2 dim2-ma jalga nu-tuku
nam-tar i3-gu7-e nam-tar nu-ub-zu-zu
mucen dab5-ba ki-bi-ce3 du-a-bi
juruc dab5-ba ur2 ama-na-ce3 gi4-gi4-dam
za-e iri ama tud-da-zu nu-ub-ci-gur-ru-de3-en
ur-saj dab5-ba cu bar-ra en dab5-ba ji6-par3-ra
gudug dab5-ba hi-li-ce3 gur-ra ud ul-le2-a-ta
x gal mu-un-
mu-un-
dug4-ga-ni-ce3 jectug2-ga-ni
hu-wa-wa en-ki-du10-ra gu3 mu-un-na-de2-e
ja2-ra en-ki-du10 inim kur2 mu-na-ab-hul-hul
lu2 huj-ja2 cag4-gal im-ma-huj ejer gaba-ri us2-sa inim mu-na-ab-hul-hul a-na-ac-am3 inim mu-na-hul-hul
ka mu-na-
ni2-zu ba-ci-
ur5-gin7 hu-mu-na-ab-be2-a-ka
&d;en-ki-du10 ib2-ba lipic bal-a-ni gu2-ni im-ma-an-kud
gu2-ni im-ma-an-ku5-re-ec
cag4 &kuc;a-ja2-la2-ce3 mu-un-da-jar im-da-cub im-ma-ni-in-jar-re-ec
igi &d;en-lil2-la2-ce3 i-ni-in-kur9-re-ec
igi &d;en-lil2-la2-ce3 giri17 ki su-ub-ba-ni-ta
&tug2;a-ja2-la2 bi2-in-cub saj-du-ni bi2-in-ed2-de3
igi &d;en-lil2-la2-ce3 im-ma-ni-in-jar-re-ec
&d;en-lil2-le saj-du &d;hu-wa-wa igi ba-ni-in-du8-a
inim &d;gilgamec2 cag4 bi2-in-dab5
igi &d;en-lil2 u3 &d;nin-lil2-le im-ma-an-tum2-me-ec
&d;en-lil2 ba-te-a-ni a-ab-ta ba-ra-e3
u3 &d;nin-lil2 di ka ba ba-ra-e3
ud &d;en-lil2 u3 &d;nin-lil2 im-ma-an-gur-ru-da-ni
a-na-ac-am3 ur5-gin7 i3-ak-en-ze2-en
x x x-am3 i3-ak-en-ze2-en x (x)
ba-dug4-ga-ke4-ec mu-ni ki-ta ha-lam-ke4-ec
igi-zu-ne-ne-a he2-en-tuc
x (x) x ha-ba-e3 he2-en-tuc
x x igi x
ninda gu7-zu-ne-ne-a he2-gu7-e
a naj-zu-ne-ne-a he2-na8-na8
x-zu-e-ne-ka me-te-ac he2-im-mi-jal2
&d;hu-wa-wa e-ne me-te
&d;en-lil2 ki-tuc-a-ni-ta me-lem4 an-na-ni mu-na-x x-ba
me-lem4-a-ni 1-am3 a-cag4-ce3 ba-an-cum2
me-lem4-a-ni 2-kam-ma id2-da-ce3 ba-an-cum2
me-lem4-a-ni 3-kam-ma jic-gi-ce3 ba-an-cum2
me-lem4-a-ni 4-kam-ma ur-mah-ce3 ba-an-cum2
me-lem4-a-ni 5-kam-ma e2-gal-ce3 za-ac2-da-ce3 ba-an-cum2
me-lem4-a-ni 6-kam-ma tir-tir-ce3 hur-saj-ce3 ba-an-cum2
me-lem4-a-ni 7-kam-ma &d;nun-gal-ce3 ba-an-cum2
-ma ni2 te-a-ni ba-an-ti
ib2-taka4 me-lem4-ma x &d;gilgamec2 x x du ab da du x x
kalag-ga &d;gilgamec2 mi2 dug4-ga za3-mi2 &d;en-ki-du10 za3-mi2
&d;nisaba za3-mi2
&d;hu-wa-wa
mi2 dug4-ga en-ki-du10 za3-mi2
a zid-da numun zid-da
lugal &d;en-lil2-le mu pad3-da
a zid-zid-da numun zid-zid-da
&d;nin-urta &d;en-lil2-le mu pad3-da
lugal-ju10 mu-zu ga-am3-pad3-da-de3
&d;nin-urta je26-e lu2-zu lu2-zu
je26-e mu-zu ga-am3-pad3-da-de3
lugal-ju10 u8 sila4 na-an-tu-ud
u8 sila4 na-an-tu-ud u8 udu-utua2 na-an-tu-ud
je26-e mu-zu ga-am3-pad3-da-de3
lugal-ju10 ud5-e mac2 na-an-tu-ud
ud5-e mac2 na-an-tu-ud mac2-ud5-da na-an-tu-ud
je26-e mu-zu ga-am3-pad3-da-de3
lugal-ju10 ab2-e amar na-an-tu-ud
ab2-e amar na-an-tu-ud ab2 gud-ab2-ba na-an-tu-ud
je26-e mu-zu ga-am3-pad3-da-de3
lugal-ju10 eme3 amar na-an-tu-ud
eme3 amar na-an-tu-ud (x) ance x -an-tu-ud
je26-e mu-zu ga-am3-pad3-da-de3
lugal-ju10 lu2-ulu3 dumu na-an-tu-ud
lu2-ulu3 dumu na-an-tu-ud &d;nin-urta lugal-e
lugal-da gu na-an-tu-ud
lugal-da ce na-an-tu-ud
id2-da a-ectub mu-da-ab-si
a-cag4-ga ce gu-nu mu-da-ab-mu2
ambar-ra hi.suhur&ku6; suhur&ku6; mu-da-ab-si
jic-gi gi sumun gi henbur mu-da-ab-mu2
tir-tir ceg9 ceg9-bar mu-da-ab-si
an-edin-na &jic;mac-gurum mu-da-ab-mu2
pu2-&jic;kiri6 lal3 jectin mu-da-ab-si
e2-gal-la zi su3-ud-jal2 mu-da-ab-mu2
bal-bal-e &d;nin-urta-kam
u3-na-a-dug4
ad gi4-gi4 en3 tar-tar x
dijir me ba-a inim dug3-dug3 u3-luh gi-rin saj-ja2 x (x)
dijir gada la2 abzu sajja gal ba-an-gi4 sag9 dug4-ga-ni saj-ba du
igi tarah abzu uru17-bi en jectug2 dajal til-la-ni
lagar3 ad-hal an-na zu-a dijir na-me nu-mu-e-da-sa2
en &d;lamma-&d;lamma igi dug3 gal nir gub-bu
nidba cum2 &d;a-nun-na dijir gal-gal-e-ne
na de5 e3 utah-ha-ke4 kug &d;inana-ra tum2-ma
e-ne-da nu nam-en nam-lugal-la &jic;jidru mah la-ba-an-cum2
&d;nin-cubur dijir cag4-la2 sug4 cudu3 a-ra-zu jic tuku u3-ne-de3-tah
&m;kug-&d;nanna cim-mu2 dumu lugal-ka-gen6-na arad-zu na-be2-a
x x-me-en cu-gi4 nu-silim-me-en jic-cu dab5-be x (x) x-me-en
x x x an ne x x
x x
x gul-gin7 jar x x x lagab x  x-ja2 mu-ni-ib2-gul-gul-e
cec x x mu x nam-uc2 kur2-ra igi tur-ju10 ba-an-du3 a mi bi ak-ju10 in nam-ma-ja2-ja2
gu5-li-ju10 e-sir2-ra ka nu-mu-un-ba gu2 ki-ce3 bi2-in-jar
tukum-bi dijir-ju10-ra an-na-kam
cag4 ib2-ba-zu ga-ab-huj-e ur5-zu he2-bur2-e
mackim hul ja2-ja2-da he2-eb2-si-il su-ja2 he2-da-ab-dal
a2-sag3 jic-ge-en-gen6-na-ju10 he2-eb2-zi-zi ud ku10-ku10-ju10 he2-ne-en-zalag
nir dugud-da-zu nu-mu-da-il2 ab-gul dug4-ga-ab
arad sun5-na-me nam-mu-til-e-de3 ab-gul dug4-ga-ab
ga-gin7 ja2 li za-ra-ta  x  nam-gur4-zu
ki-ju10-ce3 ha-ba-x
x x x (x)
in-nin me huc-a ni2 gur3-ru me gal-la u5-a
&d;inana a2-an-kar2 kug cu du7 mud-bi gu2 e3
me3 gal-gal-la hub2 dar ak &kuc;gur21ur3-bi ki us2-sa
ud mar-uru5-a cu tag dug4-ga
nin gal &d;inana cen-cen-na sa2 sig10-sig10-ge5 gal-zu
kur gul-gul ti a2-ta i-ni-in-ug7 kur-re a2 ba-e-cum2
pirij-gin7 an ki-a ceg11 i-ni-in-gi4 uj3-e su i3-ni-in-sag3
am gal-gin7 kur gu2-erim2-jal2-la u3-na ba-gub-be2-en
pirij huc-gin7 uru16-na nu-ce-ga ze2-za bi2-ib2-te-en-te-en
nin-ju10 an-gin7 buluj3-ja2-za
ki-sikil &d;inana ki-gin7 mah-a-za
&d;utu lugal-gin7 e3-a-za a2 dajal sud-sud-za
an-na du-a-za ni2 huc gur3-ru-za
ki-a ud ce-er-zid gur3-ru-za
hur-saj-ja2 jen-na sa za-gin3 e3-a-za
kur gi-rin-na a tu5-a-za
kur cuba2 kur ki sikil u3-tu-ud-da-za
za-gin3 ur5-gin7 ni2-ba dur2-dur2-ra-za
en ul en car2-gin7 cita2 gur4-gur4-ra-za
me3-ba &jic;tukul ur3-ra-gin7 saj gur4-gur4-re-za
saj gig2-ga cir3-re-ec bi2-ib-ra
kur-kur-re i-lu-lam-ma-bi dug3-ge-ec im-mi-ib2-be2
nin me3 dumu gal &d;suen-na
ki-sikil &d;inana me-tec2-e ga-i-i
in-nin-me-en an nijin2-na-ju10-ne ki nijin2-na-ju10-ne
&d;inana-me-en an nijin2-na-ju10-ne ki nijin2-na-ju10-ne
elam&ki; su-bir4&ki;-a nijin2-na-ju10-ne
kur lu5-lu5-bi-a nijin2-na-ju10-ne
kur-cag4-ga du7-du7-da-ju10-ne
in-nin9-me-en kur-re te-a-me-en ni2-bi na-ma-ra-ab-ak
&d;inana-me-en kur-re te-a-me-en ni2-bi na-ma-ra-ab-ak
hur-saj ebih&ki;-ke4 te-a-me-en ni2-bi na-ma-ra-ab-ak
ni2-bi-ta na-ma-ra-ab-ak-gin7
giri17-bi ki-ce3 na-ma-ra-ab-te-a-gin7
nundum sahar-ra na-ma-ni-ib-ur3-ra-gin7
hur-saj zig3 cu-ju10 ga-am3-mi-ib-si ni2-ju10 ga-mi-ib-zu
a2 mah-bi-ce3 gud mah ga-ba-ci-gub
a2 tur-bi-ce3 gud tur ga-ba-ci-gub
hub2 ga-mu-un-cu2 ecemen &d;inana kug ga-mu-ni-in-sar
hur-saj-ja2 me3 ga-ba-ab-de6 cen-cen si ga-ba-ab-sa2
ti mar-uru5-a si ga-ba-ab-sa2
a2-sag3 ebih2-gin7 ga-ba-ab-sur-sur
jic-gid2-da nij2-su-ub ga-ba-ab-ak
&jic;ilar &kuc;gur21ur3 si ga-na-ab-sa2-sa2
&jic;tir us2-sa-bi-ce3 izi ga-am3-sag3
hul-du-bi-ce3 &urud;ha-zi-in ga-ba-ci-gub
a-nijin2-ba &d;gibil6 lu2 sikil-la kij2 ga-ba-an-du3-du3
hur-saj aratta&ki; cu nu-tej3-je26 ni2-bi ga-ba-ni-ib2-sud
iri an-ne2 nam ba-an-kud-da-gin7 ki-bi na-an-gi4-gi4
&d;en-lil2-le saj-ki gid2-da-gin7 gu2-bi na-an-zi-zi
kur-re in-di3-ju10 he2-kur-ku
ebih&ki;-e ka tar-ju10 he2-si-il-le me-tec2 hu-mu-i-i
&d;inana dumu &d;suen-na-ke4
&tug2;pala3-a ba-an-mur10 ul gu2 ba-an-e3
ni2 me-lem4 huc-a saj-ki-na ce-er-ka-an ba-ni-in-dug4
zi-pa-aj2 kug-ga-na &na4;gug gi-rin-na si ba-ni-in-sa2-sa2
cita saj 7-e zid-da-na nam-cul ba-ni-in-ak
dur &na4;za-gin3-na jiri3-ni bi2-in-de6
an-usan-na nir mi-ni-ib-e3
kan4 u6 di sila-ba bi2-in-gub
an-ra ne-saj mu-un-na-an-gub sizkur mu-na-ab-be2
an &d;inana-da hul2-la-e
mu-un-gid2 ki-na ba-e-tuc
zag gal an-na-ka ba-e-si
an a-a-ju10 silim ma-ra-ab-be2-en inim-ju10-uc jectug2-zu
an-ne2 an-ba ni2-ju10 mi-ni-in-ri
za-e-me-en inim-ju10 an ki-a gaba-ri la-ba-e-ni-tuku
an-bar-ra &jic;silig-ga-am3
an-ti-bal ma-an-si-um
ki-gal sig10-ge5 &jic;gu-za suhuc gen6-na
a2 nam-cita4 cu ja2-ja2 mu-bu-um-gin7 gam
6 la2-e ki ha-ha-ze2
4 la2-e hac2 gid2-gid2-i
kaskal gaz-e har-ra-an-na zag-ce3 du
lugal-bi-ir ic-ic an-na-ka iti6-gin7 e3-a
ti a2-ta e3-a a-gar3-e &jic;kiri6 tir zu2 bir5-gin7 zi-zi
&jic;gana2-ur3 ki-bal sig10-sig10-ge5
abul-a-ba &jic;si-jar gid2-de3 &jic;ig-bi bi2-ib-gub-be2
an lugal cu-ju10 he2-em-mu-e-cum2 a2
lugal-la zid-da-na he2-ni-in-kur9 ki-bal gul-gul-lu-de3
kur-ur2-ra sur2-du3&mucen;-gin7 saj hu-mu-da-dub2-be2
an lugal mu-zu zag kalam-ma gu-gin7 ga-an-ci-bad
kur-kur-ra muc ki-in-dar-ra-gin7 cu hu-mu-da-dub2-be2-ec
muc-saj-kal kur-bi-ta ed3-da-gin7 da-ga hu-mu-da-an-du
kur-ra a2 he2-bi2-in-jar igi he2-ni-in-bar gid2-da-bi ha-ba-zu
har-ra-an kug an-na-ka-ce3 he2-ni-e3 buru3-da-bi ha-ba-zu
dijir-re-e-ne ga-an-ne-dirig-x-(x)
&d;inana-me-en &d;a-nun-na-ke4-ne u3-ba-du
a-gin7 je26-e kur-re an ki-a ni2-ju10 la-ba-ni-ib-ta-a-ta
&d;inana-me-en kur-re an ki-a ni2-ju10 la-ba-ni-ib-ta-a-ta
hur-saj ebih&ki;-a-ke4 kur-re an ki-a ni2-ju10 la-ba-ni-ib-ta-a-ta
ni2-bi-ta na-ma-ra-ab-ak-gin7
giri17-bi ki-ce3 na-ma-ab-te-a-gin7
nundum sahar-ra na-ma-ni-ib-ur3-ra-gin7
hur-saj zig3 cu-ju10 ga-am3-mi-ib-si ni2-ju10 ga-mi-ib-zu
a2 mah-bi-ce3 gud mah ga-ba-ci-gub
a2 tur-bi-ce3 gud tur ga-ba-ci-gub
uc ga-mu-un-cub e-cen &d;inana kug ga-mu-ni-in-sar
hur-saj-ja2 me3 ga-ba-lah5 cen-cen ga-ba-ab-sar-sar
ti mar-uru5-am3 si ga-ba-ab-sa2
a2-sag3 ebih2-bi ga-ba-ab-sur-sur
jic-gid2-da nij2-su-ub ga-ba-ab-ak
&jic;ilar &kuc;gur21ur3 si ga-am3-ma-ab-sa2-sa2
tir us2-sa-bi-ce3 izi ga-am3-sag3
hul-du-bi-ce3 &urud;ha-zi-in ga-ba-ci-gub
a-nijin2-ba &d;gibil6 lu2 sikil-la kij2 ga-ba-an-tuku-tuku
hur-saj aratta&ki; cu nu-tej3-je26 ni2-bi ga-ba-ni-ib2-sud
iri an-ne2 nam ba-kud-da-gin7 ki-bi na-an-gi4-gi4
&d;en-lil2-le saj-ki gid2-da-gin7 gu2-bi na-an-zi-zi
kur-re in-di3-ju10 he2-kur-ku
ebih&ki; ka tar-ju10 he2-si-il-le me-tec2 hu-mu-i-i
an lugal dijir-re-e-ne-ke4 mu-na-ni-ib-gi4-gi4
lu2-tur-ju10 kur-re al bi2-dug4 cag4-bi a-na ab-ak
&d;inana-me-en kur-re al bi2-dug4 cag4-bi a-na ab-ak
hur-saj ebih&ki; al bi2-dug4 cag4-bi a-na ab-ak
ki-gub dijir-re-e-ne-ke4 ni2 huc im-da-ri-ri
ki-tuc kug &d;a-nun-na-ke4-ne su zig3 im-du8-du8
ni2-bi huc-a kalam-ma mu-un-ri
hur-saj-ja2 me-lem4-bi huc-a kur-kur mu-un-ri
sukud-da-bi an-na cag4-bi nir mi-ni-ib-e3
&jic;kiri6 nisig-bi gurun im-la2 giri17-zal im-du8-du8
jic mah-bi aga3 an-na im di u6 di-de3 ba-gub
ebih&ki;-a jic-an-dul3 pa mul-mul-la-ba ug tab-ba mu-un-lu
ceg9 lu-lim-bi ni2-ba mu-un-lu
am-bi u2 lu-a mu-un-gub
tarah-bi ha-cu-ur2 hur-saj-ja2-ka e-ne su3-ud-bi im-me
ni2-bi huc-a nu-mu-e-da-ku4-ku4
hur-saj-ja2 me-lem4-bi huc-am3
ki-sikil &d;inana saj nu-mu-e-de3-ja2-ja2
ur5-gin7 hu-mu-na-ab-ak
nu-gig ib2-ba-ni lipic bal-a-ni
e2 me3-ka jal2 ba-an-taka4
&jic;ig za-gin3-na cu ba-an-us2
me3 mah ba-ra-an-e3 ud gal ki bi2-in-us2
kug &d;inana-ke4 mar-uru5 sa2 bi2-in-dug4
mar-uru5 zig3-ga sahar hul bi2-ib-zig3
im-hul zig3-ga cika im-bar-re
nin-ju10 hur-saj-ja2 ba-du7-du7
jiri3-ni 2-a-bi mu-un-sub2
jiri2 a2 2-a-bi u3-sar ba-an-ak
ebih&ki;-a gu2-bi &u2;numun2-bur-gin7 cu ba-an-ci-in-ti
cag4-bi zu2 jiri2-a ba-ni-in-ra
ka gal gu3-an-ne2-si-gin7 mu-un-si-il-le
ebih&ki;-e na4 su ni2-ba-ke4
bar-bi-a dub-dab5 he2-em-mi-ib-za
a2-ta ri-a-ta muc-cag4-tur3 gal-gal-la uc11 mu-un-gu2-guru5-gu2
&jic;tir-bi ac2 bi2-in-dug4 jic-bi nam ba-an-kud
&jic;al-la-nu-um-bi enmen-ba mi-ni-in-ug7
bar-bi-a izi mi-ni-in-ri i-bi2-bi bi2-in-mu2
in-nin-e kur-re me bi2-in-tal2
kug &d;inana-ke4 a-la-ni-gin7 bi2-in-dim2
hur-saj ebih&ki;-ke4 im-ma-jen gu3 im-ma-de2-e
hur-saj il2-la-zu-ce3 sukud-da-zu-ce3
sag9-ga-zu-ce3 sig7-ga-zu-ce3
tug2-ba13 kug-ga mur10-ra-zu-ce3
an-ne2 cu si sa2-a-zu-ce3
giri17 ki-ce3 nu-te-a-zu-ce3
nundum sahar-ra nu-ur3-ra-zu-ce3
mu-ug5-ge-en cag4 sig9-ga mu-un-sig10-ge-en
am-si-gin7 si-za mi-ni-ib2-dab5-be2-en
am gal-gin7 a2 gur4-gur4-ra-za ki mu-e-ci-ib-us2
gud-gin7 a2 mah-zu ki ba-e-te-en hul-bi mu-ri-ib2-us2
igi-za er2-ra si ba-ni-in-sa2
cag4-za a-nir-ra ba-ni-in-jar
bar-bi-a mucen cag4 sag3-ga-ke4 gud3 im-ma-ni-us2
2-kam-ma-ce3 ni2 huc na-kur-ku silim zid-de3-ec na-e
a-a-ju10 &d;mu-ul-lil2-le cag4 kur-kur-ra-ka ni2 gal-ju10 mi-ni-in-ri
a2 zid-da-ju10 &jic;tukul mi-ni-in-ri
a2 gab2-bu-ju10 ku7-e ri-ri-me-en
mir-ju10 &jic;gana2-ur3 zu2 gal-gal-la in-si-il-si-il-e
e2-gal mu-du3 nij2 dirig bi2-ak
&jic;gu-za mi-ni-gub suhuc-bi mi-ni-ge-en
kur-jar-ra jiri2 ba-da-ra mu-na-cum2
gala-ra &kuc;ub li-li-is3 mu-na-cum2
pi-li-pi-li saj cu bal mu-ni-ak
kur-re u3-ma-ja2 saj ba-cum2
hur-saj ebih&ki; u3-ma-ju10 saj ba-ra-cum2
a mah e3-a-gin7 u3-ba-jen
a zig3-ga-gin7 jic-kece2-ra2 ba-sur
kur-ra u3-ma-ju10 im-ma-gub
ebih&ki;-e u3-ma-ju10 im-ma-gub
ebih&ki; hul-a dumu gal &d;suen-na
ki-sikil &d;inana za3-mi2
&d;nisaba za3-mi2
gud-dam iri&ki;
gud-dam
gud-dam
&d;inana
gud-dam cag4 unug&ki;
&e2;cutum  im-ma-ni-
gud-dam kac i- kurun i-
&zabar;aga  &zabar;aga
&zabar;aga (x) im-gur4-gur4-re
ti-lim-da ma2-gur8 kug im-bi-bi-re
zid2-gu sig5 suhur-sun4-la2&ku6; x x x (x) tum x x
e ku6 cum2-e e ku6 zu2-lum-ma-gin7 im-bul-x
gud-dam-ra e-sir2 unug&ki;-ga-ke4 car2-am3 mu-na-an-us2
car2-ra &jic;tukul-a mu-na-an-dur2-ru-ne-ec
nar-a-ni lugal-gaba-jal2 di gub-bu-de3 ba-ra-e3
ugnim-e igi im-ma-an-sig10
nar-e en3-du-a cu i-ni-in-gi4 sa cu-na bi2-in-ru
i3-gu7-a-zu i3-gu7-a-zu
ninda nu-e-gu7 uzu-zu-um x i3-gu7
i3-naj-a-zu i3-naj-a-zu
kac nu-e-naj uc2-zu-um x i3-naj
gud-dam-e e-sir2 unug&ki;-ga-ke4 car2-am3 ma-ra-mi-u3-us2
car2-ra-am3 &jic;tukul-a ma-ra-dur2-ru-ne-ec
du a-na-ak-en munus-e ja2-a ma-an-dug4-ga un-ne-du-de3-en
gud-dam-e hac2 tibir-ra bi2-in-ra ni2 su-e bi2-ib2-us2
car2-ur3 a2 nam-ur-saj-ja2-ju10 cu nu-um-ma-ti
e2 zabalam&ki; ja2-a gil ki-bi dal-la mi-ni-gi4
&jic;dal e2-an-na pa-ba mi-ni-in-kud
gud-dam sila-ce3 im-ma-na-ra-e3
gud-dam-e e-sir2 unug&ki;-ga-ke4 car2-ra mu-ni-in-gaz
car2-ra &jic;tukul-a-na mu-ni-in-ug7
&jic;ig abul-la im-ma-an-guru5-guru5 abul-a abula &d;ickur
a gaba-na-ka im-ma-da-an-e3
cu-pec tur cu-pec &d;inana-ke4
&urud;dur10-tab-ba mu-na-an-bar-re-ia-ka cu he2-
gud-dam-ra im-ma-an-ra-ah
gud-dam-e er2 im-ma-an-pad3 cex(sig7)-cex(sig7) i3-ja2-ja2
&d;inana zi-ju10 cum2-ma-ab
gud kur-ra ga-mu-ra-ab-cum2 tur3-zu ga-mu-ra-ab-lu
udu kur-ra ga-mu-ra-ab-cum2 amac-zu ga-mu-ra-ab-lu
kug &d;inana-ke4 mu-na-ni-ib-gi4-gi4
gud kur-ra ja2-a-ra
udu kur-ra ja2-a-ra
&jic;tukul-ce3 ma-ra-
a-cag4 zabalam&ki;-a dur2 jar bi2-e-jar-ra e-duru2-bi ki-nu2-ba
dajal-ba ance ha-ra-ab-huj-e x al hu-mu-ra-ab-be2
&d;inana nam-ur-saj ga-am3-dug4
za3-mi2-zu dug3-ga-am3
&d;nanna dumu-saj &d;en-lil2-la2 cudu3-de3 ki aj2-ra
u3-na-a-dug4
en iti6 dajal bur2 men an urac-a
en gal lu2 til3-til3 ki aj2-me-en a-a saj gig2-ga
lugal cag4-la2 sug4 si-il u3 du8 mu-un-zu-a
dijir arhuc sud cag4 gur-ru a-ra-zu-e jic tuku
u3-ne-de3-tah
nam-en-na cu du7 aga zid gur3-ru-me-en
muc3-me huc ulutim2-ta nir-ra alan kug hi-li du8-du8
nam-mah-zu kur-kur-ra dul-la
me-lem4-zu an kug-ga cu2-a
ni2 gal-zu su zig3 im-du8-du8
kalam-e zag dib
ud e3-ta ud cu2-uc-e za-e mah-me-en
an-cag4-ta ma-ra-an-cum2 an cu-zu-uc mu-un-jar
an ki-bi-ta lugal-bi za-e-me-en nam-bi i3-tar-re
&m;arad-ju10-ra u3-na-a-dug4
&m;&d;cul-gi lugal-zu na-ab-be2-a
ud &m;a-ba-an-da-sa2 ugula erin2 zu2 kece2
x x u3-na-a-dug4-bi cu-ni mu-un-taka4-a
x cu dugud ri-de3 cer7-da il2-la-zu hu-mu-un-ci-in-gen6
a-na-ac-am3 erin2-bi-ta mu-un-zi-zi
x en-nu-uj3-ja2 mu-ni-in-kur9
a-ba-e-tum3-tum3-ma cer7-da cag4-zu a-ba-e-ci-il2-la
x x kur2-ra ba-ra-e3-a erin2-bi-ta gi4-gi4-mu-un-na-ab
x x  ugu-ju10-ta
ha-ra-an-kalag -nam
-jar-re-en ha
x ha-ra-an-kalag -nam ha-ba-zu- x
u3-na-a-dug4-ju10 cu-ni cu taka4
erin2-bi-ce3 gi4-gi4-mu-un-na-ab
-bi sag9-ga-zu pad3-de3
x -pe-el-le-en
-ab-jar mu-ra-ab-kuc2
(x) ki-saj-jal2- igi-zu-ce3 &jic;gu-za ha-ra-ab-tuc-de3-en
a-ma-ru-kam
x x mu-un-
&m;ur-&d;namma a-a ugu-ju10
x x x ra ha-ra-kalag x
-bi-ce3 ab-jar-re-
x ta x ha-ra-kalag  ha-ba-
ud u3-na-dug4-ju10 ab-
erin2-bi-ce3 gi4-gi4
iri&ki;-bi nam-ba-an-pe-el-
nam-gur4-bi erin2-bi-ce3 x
ki saj ki-jal2-la igi-zu- &jic;gu-za-am3 he2-
iri mu-bi-gin7 me-a tum2-ma
ec3 urim2&ki; ud huc ki-en-gi-ra me3 ki us2-sa
numun i-i suhuc kalam-ma gen6-ne2 he2-jal2 ki us2-sa
barag mah an-na ki kug ki sikil
nij2-saj gu7 an-ne2 ni2 te-en-ten lal3 jectin biz-biz-ze2-da ki us2-sa
du6-ur2 ki mu tuku &d;en-lil2-la2 cag4-bi me hal-ha
ki nam tar-ra a-a &d;en-lil2-la2 barag gal ki us2-sa
eridug&ki; ec3 kug-zu nam tar-ra me nun me sikil-la ki us2-sa
e2-kic-nu-jal2-la tur3 &d;suen-na
ab2 zid &gud;ninda2 amar kug-ge a-ne di i3 dug3-ga ki us2-sa
abzu ki-tuc kug cul &d;suen-na
&jic;ecgiri2 mah an-na saj il2-la u6 di ki us2-sa
ji6-par4 ec3 nam-hi-li du3-a me zid nam-en-na ki us2-sa
en nun-na mu gal-zu sikil-la-am3
suh bur2-bur2 &d;nanna ki-tuc dug3-ge inim dug3 nij2-si-sa2-e ki us2-sa
id2-nun-kug a zal-le gal-gal-la kun-zu-ce3 ku6 mucen ki us2-sa
bad3 nijin2-na iri ki ja2-ra-bi cita2 &jic;tukul ki us2-sa
unken jar-ra uj3 ca-ra-ba &kuc;gur21ur3 ki us2-sa
ki-en-gi-ir-a ki-tuc ja2-ra-bi ni2 gal ki us2-sa
kur-kur ab2 zid-gin7 lu-lu-a-bi
ab2 dugud-da u8 sila4-da car2-ra amac-a ki us2-sa
erin2-bi me3-ce3 zig3-ga-bi
a e3-a gaba-ri nu-tuku
ab hu-luh-ha ni.sum sumur ki us2-sa
nun-bi ur-saj &d;en-lil2-la2 pirij ne-na zig3-ga
pirij ban3-da kur-ra guru5-uc bur2-bur2
x x am gal cu im-gid2-gid2-i
x x gu7-a cec2(siki.lam)-bi sud-sud
sipad cul-gi dumu &d;nin-sumun2-ka
ur3-ra he2-du7-bi
x-ra-na inim hul-ne-ne-a
ur-saj &d;gilgamec2 an en kul-ab&ki;-a-ke4
x x x na im-ma-ni-in-kur9
x x kur-kur-ra-ta inim mu-na-ta-an-e3
x e2-gal-la-na-kam
x x dug4-ga kur-kur-ra-kam
ki x gi uru x gi hal-hal-la-gin7 igi-ni mu-na-an-jal2
ud-bi nam kalam-ma ba-tar-ra-ta
numun nij2-zi-jal2-la ba-i-a-ta
lugal-e &lu2;tab-ba-ni-ir dalla mu-na-an-e3-a
ud-ba &d;gilgamec2 en kul-ab&ki;-a-ke4
cul-gi sipad zid ki-en-gi-ra-ke4
jiri3 babbar-ra-na inim mu-ti-ni-ib-e3
ud ul-le2-ac a-ar-bi ak-de3
ud su3-ra2-ac cu-a bal-e-de3
mu su3-ra2-ac nu-ha-lam-e-de3
a-ne-ne nam-ur-saj kalag-ga-ba
tec2-bi igi zid-de3-ec im-e-ne
cul-gi sipad zid ki-en-gi-ra-ke4
cec gu5-li-ni en &d;gilgamec2
nam-kalag-ga-na mu-ni-in-i-i
nam-ur-saj-ja2-na mu-ni-in-pad3-pad3-de3
kalag-ga me3-a uru2 gul-gul
cen-cen-na saj jic ra-ra-bi
ze2-na bad3 kug-bi a2-sag3-ge kij2-ja2
e2 kic&ki;-ce3 &jic;tukul-zu ba-ta-a-e3
ur-saj 7-bi ad6-a mi-ni-dab5
lugal kic&ki; en-me-barag-ge4-e-si
saj-ja2-na jiri3 mu-na-ni-us2
nam-lugal kic&ki;-ta unug&ki;-ce3 am3-mi-de6
kul-aba&ki; x x x u3-tud-da pa im-ma-ni-e3
mi x gi ul inim-ma muc3-bi
&d;gilgamec2 en kul-ab&ki;-a-ke4
a nam-en-na mec3 zid
x x x ki kug an
x x gal-gal di  a2 bad-bad x
jicnimbar x a2 x x
ki-bal kij2 x x
x x x
x x-gin7 lul-e-ec
jiri3 saga11 ba-ni-dug4
x x dul ki jar &jic;rab3 mah-gin7 mu
x-bi sim zig3-ga-gin7 mu-un-ur4-ur4
&d;en-lil2-ra ec3-e nibru&ki;-a mu-na-da-an-ku4-ku4
x x x te ba-ra-cub-bu-uc-a-bi
x x a gig-ce3 in-ga-e-ne
x &urud;alan urim2&ki;-ma til-la
x x dijir 7-na zag gub-gub-bu &jic;silig-ga sud-sud
ur-saj zi2 ja2-ra in-gu2-mu-cum2-mu-e
lugal ki-en-gi-ra ne3 mu-un-gub-me-en3
cul-gi sipad ki-en-gi-ra-ke4
cec gu5-li-ni en &d;gilgamec
nam-kalag-ga-na mu-ni-in-i-i
nam-ur-saj-ja2-na mu-ni-in-pad3-pad3-de3
x x
di ku5-ra2-a-za
a-ba za-gin7 kaskal kur-ra-ke4 si im-sa2 har-ra-an x x du
kalag-ga erin kur-ra
tir mah-a
&jic;ma2 x
hu-wa-wa
ni2 7-na-ni
ka tur-tur x x x x
ki-tuc ki jar-ra-ni-ta im-
&d;en-lil2-ra ec3-e nibru&ki;-a  zi2 mu-na-ni-
ur-saj dab5-ba-zu u3 x x x x
ama lu2 tur5-ra dumu ur2-ra mu-na-ni-de6
u2-dug4 ka ba-ba-zu kur-kur-ra ma-ra-an-ti
&d;gilgamec2 nir-jal2 unug&ki;-ga
ud nam-tag2-ga nam-gu2-bi-e x ru
ki-bal hul gig-ga saj x gim x x
nam-mah gal-gal-zu pa bi2-e3 a2 bad ha-mu- tum2
en &d;gilgamec3 x
cul-gi sipad zid ki-en-gi-ra-ke4
x cag4-ga x x cu
x ki nun
x cag4 a x lu2 mu
saj gig2-ga x mu u3
x gal-gal-la ka nun
x ma da ki nij2 ja2-ra-bi cag4
zar du8-a ce
x ha dugud-gin7 bi2-
x ka an-gin7 mi
x-bi-e x mah-gin7 cu
x x mah-bi e2-ce3 mu-na-x
x x  x
x  x
x ki-tuc nam x x
mu-un-ka-e
mu-un-cudu3-cudu3
x nam-ul-la-me
x gal-gal-la-kam
ba-ta-a-e3
-ec im-e-ne
cul  dijir a-nun-ke4-ne
u2-a -na giri17 cu jal2-la-ni
ur-saj zi2 ja2-ra in-ga-mu-cum2-mu-e
lugal ki-en-gi-ra ne3 mu-un-gub-me-en3
&d;cul-gi sipad zid ki-en-gi-ra-ke4
cec gu5-li-ni en &d;gilgamec2
nam-kalag-ga-na mu-ni-in-i-i
nam-ur-saj-ja2-na mu-ni-in-pad3-pad3
&d;ictaran di-kud kalam-ma til-la
x  x  di ma ka x
ibila kalag-ga nam-lugal-la
u3-su-tuku uru2 a2 x
dur3 &d;suen-na
sun4 za-gin3 la2 gaba  nam-gu2
za3-mi2-bi dug3  cir3-bi
mu-bi x  ce
dumu
di
pirij x
ur-saj zi2 ja2-ra in-ga-mu-cum2-mu-e
lugal ki-en-gi-ra ne3 mu-un-gub-me-en3
cul-gi sipad zid ki-en-gi-ra-ke4
cec gu5-li-ni en &d;gilgamec3
nam-kalag-ga-na mu-ni-in-i-i
nam-ur-saj-ja2-na mu-ni-in-pad3-pad3-de3
&d;gilgamec3 &ance;ni-is-ku
dijir di-kud x
x x zu a x
dub-la2-zu-u3 x
am du7-du7-gin7
x
muc-cag4-tur3-gin7 ki-bal-ce3 kur9
cul-gi dumu &d;nin-sumun2-ka &d;en-ki an
x x x-bi bad ki x
sig-ce3 ed2-de3 nim-ce3 igi bar-re-de3
&d;utu a-zu gal a-a saj gig2-ga
sun4 &na4;za-gin3 la2 e2-babbar-ra
&d;utu ur-saj gal lipic unken-na
lugal gud-alim kur-ra dub3 ba9-re6
&d;utu gud-alim kur-ra dub3 ba9-re6
cilam ban3-da uc nu-ed3-de3
u3-ba-zu ban3-da jic-bur2 dab5-ba
&d;utu iri-da e2-nun-an-na dumu &d;nin-gal-e tud-da
gud &jic;erin a naj-a ha-cu-ur2-ra pec-a
gi-rin cag4 su3-ra2 e-ne dug4-dug4
su3-ra2-aj2 e3-a su-lim-ma gun3-am3
ud-ba lugal-ju10 ed2-da-ni-ne
an mu-un-da-dub2-dub2 ki mu-un-da-sag3-sag3
ka mu-un-bal e2-gal-la ed2-da-ni-ta
an mu-un-
&jic;si-jar an-na-ke4 x x hu-mu-da-gi4-gi4
mul-e x x-da-ke4 ur4-ur4-x
ama-ni sila-a x-ac la x x
&d;utu-ce3 dul3 na-mu-un-di-ni-ib-dajal
kur-ra saj mi-ni-in-il2 lugal-bi na-nam
&d;utu kur-kur-ra di-bi-ce3 kud-de3
en dumu &d;nin-gal-la-ke4 kur-kur-ra ka-ac-bi bar-re-de3
en gal-zu ec-bar dumu &d;en-lil2-la2-ke4
&d;utu gal-zu mah dumu &d;nin-x-la2-ke4
&d;utu x (x) saj-ja2 mi-ni-in-jal2
en dumu &d;nin-gal-la ka di 50 cu-ni cu-mu-un-jal2
ud-gin7 kur-ra gu3 mu-ni-ib-be2
kalam-ma saj mi-ni-in-il2
hu-ri2-in&mucen;-gin7 kur cuba4 kur cuba4ba
lugal-ju10 &d;utu mu-da-bal-e-en
igi-ni kur-ra bi2-in-la2
ki-sikil tur-ra suh mu-
juruc tur-ra &tug2;nij2-la2 mu-
ki ezem-ma-ce3 ma-la-ju10-u3 he2-
ur-ra mu-un-u5 ur-ra mu-
x x x ur-mah-a mu-
x ur gal-la
x x x
x x mu-un-de5-de5 jectug2-ga
im-da-du7-ru im-da-du7-ru x x i-
cem-bi-zid-da im-da-du7-ru
mu-un-dub-dub-be2 mu-un-bur2-bur2-re
a im-ma-tu5 naja im-ma-su-ub
na-ma bur babbar-ra im-ma-su-ub
a &urud;cen-dilim2 kug-ga im-ma-tu5
u5 ze2-ba &na4;bur-ra im-ma-cec4
tug2 dan3-na-ni im-ma-mur10
mu-un-bur2-bur2-re mu-un-dub-dub-be2
i-bi2-ni cem-bi-zid-da -mar
&na4;za-gin3 gu2-ni-a im-ma-sig9
murub2-bi gu2 sa-na si bi2-sa2
&na4;kicib gu2-bar-ra-na im-mi-
&tug2;pala3 na-aj2-ga-ca-an-na-ka bar-ra -dul
&d;dur7-tur e2 ma-la-ga
&d;dur7-tur il2-la du-a ku bi x
&d;dur7-tur du5-la2-ta du7-du7
&d;dur7-tur ma-la-ga
&d;dur7-tur x x x
x ha e x an x x
x x x x na-an-na
&d;u3-mu-un-ban3-da
&d;ga-ca-an-sumun2-na
&d;dur7-tur x x ce3-bi-ta cembi2-zid i-bi2-na
x x di-de3 x x in-na-an-cum2-ma x
x alam jic ki
bal-bal-e &d;inana-kam
nam x x x x igi x
ni2-tuku en3 tar-tar nim-ma x
x ku u3-na e sa4 en
cum2-mu-da-ab-ze2-en &jic;jidru
kan4-dijir-ra&ki; iri nam-en-na mu
lugal an ub-da dirig-ge-en-ze2-en
&d;asar-lu2-hi ha-am-mu-ra-bi-ju10-ur2 nam
an &d;en-lil2 &d;en-ki e-ne-bi-da ka x
cag4-ga-ne-ne-ce3 u3-mu-ni-in-cum2 nij2 x
dijir gal-gal kilib3-ba-bi &d;marduk-ra hul2-le-ec mu-ni-
sipad cag4-ga-zu nam-en kalam-ma ak-de3 mu-e-ni-in-
nam-a-ni gal-le-ec tar-re-en-ze2-en ka kug-za x
inim-zu ba ac-a ba-an-ci-jar-re-en-ze2-en sipad muc3 nu-tum2-mu
lugal-ra im-mi-in-sa4-en-de3-en ub-ta 4-ba x x e ne
ha-am-mu-ra-bi nun me-te dijir-re-e-ne sun5-na inim-me-ec2 mu
ba-ra-cum2-mu-un-de3-en nam-barag saj gig2 mu-zu zag an
nam-lu2-ulu3 kalam-ma sa2-sa2 te jal2-la si sa2-sa2-da iri
x x x he2-eb2-su3-ud bal-zu ma2-gur8 za-gin3 cu he2-
nam-sipad-zu an x (x) an ki cu he2-ge-en uj3-ja2 u2-sal-la
za-pa-aj2-zu &d;ickur cu x x  a dul lugal gaba-ri nu-tuku
ka-zu gira2ra huc-a cu  tuku-tuku sig igi-nim-ma
cul &d;utu a2-tah-zu he2-a ki ne x (x x) ab inim-inim cag4-ge x
du-ri2-ce3 zag zid-da jen-na-zu he2-na-nam igi il2-la-e he2-na-nam
x x ka-za la-ba-an-dir er3-ra cu x dub-bi x x x
ha-am-mu-ra-bi dug4-ga mah-me-ec2 nir he2-jal2 a2 inim dug3-ga x
ha-am-mu-ra-bi dug4-ga an &d;en-lil2-bi ku an ki cu an ub-da du3-a cu
x x (x)-ga nu x-ac an &d;en-lil2-bi lugal-ra mu-na-x x x
&d;asar-lu2-hi mu-ru-ub dijir gal-gal-e-ne iri x x x ga im
kan4-dijir-ra&ki; iri ki-cu-pec5 ki-tuc sikil-la x x x ga x x x
x x suhuc barag gal ki-tuc mah ki aj2-e cag4 hul2-la pa nir-jal2 x
x x x tur-tur dumu-gir15 dijir-re-e-ne mu lugal-la
x x zid-de3-ec he2-a mu-na-ni-
u3-mu-un-zig3-ge-ec nam-&d;en-lil2 uj3 car2-ra
nam-a-ni pa bi2-in-ak-ec zi kalam-ma
ha-am-mu-ra-bi sipad silim-ma-ne2 mu-ni-gal-le-ec kilib3 saj gig2-ga
x x lu2 &d;en-ki-ke4 sag9-ga-ni kalam-ma x
x x x mu
e2-temen-ni2-guru3-a x
e2 uru2-ze2-ba cu si sa2-a-bi
e2 &d;suen-na-ka dadag-ga-bi
e2-an-na-ka urin du3-a-bi
e2 cu-bi-ce3 he2-rig7
e2 zid-da-ju10 dungu-gen6du-gu-ge i-im-dirig
mu inim-jar sag9-ga in-ga-am3
ki-nu2 gi-rinri-na za-gin3 sig10zi-ga-am3
&d;gibil6 iri12-gal-la mu-ra-an-kug-kug-ga
mu-lu2 nam-ga-ca-an-e cu gal du3-a
cu-mu-un-na-ni mu-ra-an-sig9
e2 &gi;ucub-na mu-ra-ab-kug-ga cu-luh mu-ra-ja2-ja2
ud ba-an-nu2 ud ba-an-dug4
ud ki-nu2-a i-bi2 kar2-kar2-dam
ud u3-mu-un-e mi2 zi-zi-i-dam
u3-mu-un-ra nam-til3 ze2-ej3-ja2-a
u3-mu-un-ra ecgiri2erroneoussi-bi-ir cibir cum2cu-mu-na-ab
al ba-an-dug4 al ba-an-dug4 ki-nu2 al ba-an-dug4
ki-nu2 cag4 hul2-la al ba-an-dug4 ki-nu2 al ba-an-dug4
ki-nu2 ur2 ze2-ba al ba-an-dug4 ki-nu2 al ba-an-dug4
ki-nu2 nam-lugal-la al ba-an-dug4 ki-nu2 al ba-an-dug4
ki-nu2 nam-nin-a al ba-an-dug4 ki-nu2 al ba-an-dug4
ze2-ba-ni-da ze2-ba-ni-da ki-nu2 ze2-ba-ni-da
ki-nu2 cag4 hul2-la ze2-ba-ni-da ki-nu2 ze2-ba-ni-da
ki-nu2 ur2 ze2-ba ze2-ba-ni-da ki-nu2 ze2-ba-ni-da
ki-nu2 nam-lugal-la ze2-ba-ni-da ki-nu2 ze2-ba-ni-da
ki-nu2 nam-nin-a ze2-ba-ni-da ki-nu2 ze2-ba-ni-da
x x ki-nu2 mu-un-na-barag2-ge ki-nu2 mu-un-na-barag2-ge
x x ki-nu2 mu-un-na-barag2-ge ki-nu2 mu-un-na-barag2-ge
lugal ki-nu2 ze2-ba-ni-ce3 gu3 mu-un-na-de2-e
ki aj2 ki-nu2 ze2-ba-ni-ce3 gu3 mu-un-na-de2-e
inimi-ni til3 inim ud su13-ra2ra gu3 mu-un-na-de2-e
ga-ca-an-cubur-ra sukkal zid e2-an-na-ke4
kicib-la2ki-ce-eb-la2 zid-da-na im-ma-an-dab5
ur2 ga-ca-an-na-ka-ce3 hi-li-a mu-ni-kur9
u3-mu-un-e aj2 cag4-ge ba-e-pad3-da-zu
lugal-e nitalam ki aj2-zu ur2 kug nij2 dug3-zu ud ha-ba-ni-ib-su3-ud-de3
bal sag9-ga pa e3 cum2-mu-un-ab
&jic;gu-za nam-lugal-la suhuc gen6-na-ba cum2-mu-na-ab
jidru kalam si sa2 ecgiri2 cibir cum2-mu-na-ab
aga zid men-na saj dalla-a cum2-mu-na-ab
&d;utu e3-ta &d;utu cu2-ce3
&tum9;ulu3-tatu-mu-ul-lu-ta &tum9;mir-ra-a-ce3tu-mu-&d;mi-ra
a-ab-ba igi-nim-ta a-ab-ba sig-ce3
&jic;ha-lu-ub2-ta &jic;erin-na-ce3
ki-en-gi ki-uri-a ecgiri2 cibir cum2-mu-na-ab
saj gig2 dur2-ru-na-bi nam-sipad-bi he2-ak-e
e-ne engar-gin7 gana2 he2-ja2-ja2
sipad zid-gin7 amac he2-em-mi-lu-lu
gu he2-en-da-jal2 ce he2-en-da-jal2
id2-da a-ectub he2-en-da-jal2
a-cag4-ga ce gu-nu he2-en-da-jal2
ambar-ra ku6 mucen gu3 hu-mu-da-ra-ra
mu-gi-e gi sumun gi henbur he2-en-da-an-mu2
an-edin-na μmac-gurum he2-en-da-an-mu2
tir-tir-ra ceg9 ceg9-bar he2-en-da-lu
pu2-&jic;kiri6 lal3 jectin he2-en-da-il2
mu2-sar-ra hi-iz&sar; za3-hi-li&sar; he2-en-da-mu2
e2-gal-la zi su3-ud-jal2 he2-en-da-an-jal2
&id2;idigna &id2;buranun-na a-u5-ba hu-mu-ni-ib-tum2
gu2-gu2-ba u2 hu-mu-ta-mu2-mu2 a-gar3 he2-en-si
guru7-du6 guru7-mac kug ga-ca-an &d;nisaba-ke4 gu2 hu-mu-ni-gur-gur
ga-ca-an-ju10 nin an ki nin an ki cu2-a
ur2  ud ha-ba-ni-ib-sud-e
lugal  saj il2-la mu-un-jen-ne2
ur2 kug ga-ca-an-na-ka-ce3 saj il2-la mu-un-jen
lugal x x saj il2-la jen-ne2
nin-ju10-ra saj il2-la jen-ne2
x u3  il2-la ka-ta
mu-gi17-ib gu2-da mu-un-da-la2
kaskal&mucen; gu3 de2-e &jic;kiri6 me-ta-bi-e
bi-za-za-a gu3 de2-e a-ambar-ra-am me-ta-bi-e
dar&mucen; gu3 de2-e a-cag4-ga me-ta-bi-e
ka i3-jal2 cu nu-ni-jal2
ur-gir15 dab5-ba pu2 nu-zalag-ge-en
uru-gur4-e jic-cu dab5-ba ga-ba-al al-du3-du3
nir-jal2 kug-zu ukur3 cu da-ma-a
cu jar jal2-la a-ra-ta-a
nun ja2 tug2 nu-ki-mi
dub-sar sar ka ma ne
an lugal ec3 gal ku4-ku4
cajan-la2 cag4-ta ga-mi
e2 nij2-si nij2-gur11 kar-kar-ra
ce saj ad ga-ga cag4 ad-bi
nij2-ne-erin saj-du
uj3 kur-ra kingal-ba he2-a
dijir jic tuku cu ka ne
sig5 ab-ba-bi u2 am3-
iri&ki;-be2-e-ne dijir-be2-e-ne ugnim-be2-e-ne
ma-da ki ha-ma-zi2-ta
a-a ma2-gan-an-na&ki;-ta pi &d;nin-i3-si-na&ki; tu-tu-ta
za-e nam-dijir-zu a-ba-a an-da-sa2
pa-a-bi a-ba mu-na-ab-sag9-ga
dam tuku dam-a-ni-ta dam igi kar2-kar2
je26-e me-te kar2-kar2
dijir jic tuku cu ka ne
a-ga-bi mu-un-ze2-di-a
iri&ki;-zu ki sag9 x
mu-zu he2-ri-in-x
sipad &d;utu ga14-ra-du-um
&jic;jidru-zu ul he2-jal2
kac nu-zu si nu-su
kac sa-a ba-ab-dug3
e2-ni tuku e2-a-ni-ce3
e2 tuku ama tuku ama-ni-ce3
&jic;isimu2&sar; i3-jal2
cu jar saj he2-gi4-gi4
cu-ne cu-ne-ne &jic;jidru-gin7 tu6-ni ka5-a jar
a i3-pad3-de3 mu-dub ba-ni-ib2-naj
e dam-ju10 &e2;amac-e la-ba-na-ak-ku-am3
iri-ju10 nu-la2-a ba-e-cub-e lu2 cub-ba nu-tuku
nu-ku da un me nij2 dul a-ba mu-zu
ka-ka la du-da ba-an-lu
ki aj2 mi2 dug4-ga zi-cag4-jal2-la
di inim ga-ra-dug4 jectug2 jizzal he2-em-ci-a
igi-zu igi-zu he2-a dug3-zu he2-ci-du
ama-a-ni kud-am3 a2 la2-am3
kingal zid ki aj2 nam-me-en-na ib2-ba-a
nin numun zid kalam-ma sukkal an-na
sukkal an-na ama &d;nin-cubur jidru za-gin3 cu u3-me-ti
igi an-na ci-im-me-dib-dib-be2
an-ne2 an-cag4-ta saj-e-ec mu-ni-in-rig7
&d;en-lil2-le nam-e-ec mu-ni-in-tar
u8 zid sila4 sag9-sag9 ud5 zid mac2 sag9-sag9-ga
ama gan zid-gin7 dumu sag9-sag9-ga
tur3 hu-mu-u8-da-du3 amac hu-mu-u8-da-nijin2
tur3 du3-a-za amac nijin2-na-za
x x
cag4 de3-em-huj-e bar de3-em-huj-e
dim3-me8-er &d;a-nun-na jar-ja2-e de3-en-huj-e
me-e da-gub-be2-jen an-gub da-gub-x
ki-sikil ga-ca-an-an-na kur cuba4 tud-da de3-em-hul2-e
ga-ca-an-jen aj2 ba mu-jen de3-em-hul2-e
cag4 de3-em-huj-e bar de3-em-huj-e
dim3-me8-er &d;a-nun-na jar-ja2-e de3-en-huj-e
nin-e aakkilx(gada.kid2.si.a)&ki; asila(ezen×lal2) ba-ni-in-jar
cir3-gid2-da &d;nin-cubur-ra-kam
&lu2;ki-sikil kun-sig3 mul-mul-la sig7 sag9-ga-am3
&d;inana kun-sig3 mul-mul-la sig7 sag9-ga-am3
&lu2;ki-sikil kun-sig3 tarah x lu-lim x lu-lim-ma
&d;inana kun-sig3 tarah x lu-lim x lu-lim-e
&lu2;ki-sikil ce-zar-mac-gin7 gun3-a lugal-ra tum2-ma
&d;inana ce-zar-mac-gin7 gun3-a &d;dumu-zid-ra tum2-ma
&lu2;ki-sikil ce-zar gu2-nida-a hi-li cu gi4-a-jen
&d;inana ce-zar gu2-nida-a hi-li cu gi4-a-jen
nin-jen nin-jen x x x hi-li gur3-ru-jen
me-e ki-sikil-jen nin-jen x hi-li gur3-ru-jen
nin a an-ne2 ru-a-jen x x hi-li gur3-ru-jen
u5 ze2-ba u5 ze2-ba x x x ir-si-im ze2-ba-jen
ir x im x x x x x x x ma2 he2-em-ci-ib-us2-e
x x x x x x x x ma2 he2-em-ci-ib-us2-e
nin-jen x x e2 pad3 en-ni-a mu-un-da-an-di-di-in
&d;inana-jen x x x x-ni-a mu-un-da-an-di-di-in
ga x x x x x x x-ni-a mu-un-da-an-di-di-in
&e2;pa-pah x a ub x-ni-a mu-un-da-an-di-di-in
e2-e kab-dug4-ga x-ni-a mu-un-da-an-di-di-in
mu-ti-in-e ga-ju10 ga-ga-ju10 di-di du5-mu-u5-zu
&d;ama-ucum-ju10 ga-ju10 ga-ga-ju10 di-di du5-mu-u5-zu
&d;ama-ucumgal-an-na ga-ju10 ga-ga-ju10 di-di du5-mu-u5-zu
&u2;numun2-ce3 ga-ju10 ga-ju10-ce3 ga-ju10 di-di du5-mu-u5-zu
&jic;asal2 ki sed5-ce3 ga-ju10 di-di du5-mu-u5-zu
&u2;in-uc u2 sikil-ce3 ga-ju10 di-di du5-mu-u5-zu
&u2;rib-ba ki halba2-ce3 ga-ju10 di-di du5-mu-u5-zu
amac kug-ga amac mu-ti-in-na-ja2-ce3 di-di du5-mu-u5-zu
amac kug-ge amac &d;dumu-zid-ja2-ce3 di-di du5-mu-u5-zu
sa-gid2-da-am3
mu-ru-bi x x a dug4 aj2 de3-en-dug4
aj2 tur-re  x e ne
x aj2 tur-re i x
x cu aj2 mah-e bi2-in-x
x cu aj2 tur-re bi2-
nij2-cu aj2 ir-ir-ju10 aj2 ba-ab-
x udu aj2 gu7-gu7-ju10 u2 ba-ab-
x mu-nu10-de3 tur3 ki nu-mu-un-pad3-de3
x sipad-de3 amac ki nu-mu-un-pad3-de3
x u5 gur3-ru-ju10 u5 nu-un-gur3-ru
x ga gur3-ru-ju10 ga nu-un-gur3-ru
x x x x x-ju10 hul-jal2-e im-
x e im
x
x x
en-e ga ma-ar mu-un-lu gu2
&d;dumu-zid-de3 u5 ma-ar mu-un-lu gu2
u5 gur3-ru-ni u5 mu-un-lu
ga gur3-ru-ni ga mu-un-lu
ga u5 gur3-ru-ni e2-a nu-mu-ni-in-kur9
in-nin9-e i3 li saj he2-em-me-eb-cec2-e
mu-tin-na ga-ju10 ga-ga-ju10 di-di du5-mu-u5-zu
&d;ama-ucum-ju10 ga-ju10 ga-ga-ju10 di-di du5-mu-u5-zu
&d;ama-ucumgal-an-na ga-ju10 ga-ga-ju10 di-di du5-mu-u5-zu
&u2;numun2-ce3 ga-ju10 x x x-ce3 ga-ju10 di-di du5-mu-u5-zu
&jic;asal2-e ki sed-de3 ga-ju10 di-di du5-mu-u5-zu
&u2;rib-ba ki hal-bi-ce3 ga-ju10 di-di du5-mu-u5-zu
&u2;in-nu-uc u2 sikil-ce3 ga-ju10 x x du5-mu-u5-zu
amac kug-ge amac mu-ud-na-ja2-ce3 di-di du5-mu-u5-zu
amac kug-ge amac &d;dumu-zid-ja2-ce3 di-di du5-mu-u5-zu
nu-u8-gig-ge x
su8-ba &d;dumu-zid
cir3
x x x x x
x x me-tec2 ci-im-x
x zi-cag4-jal2-la-ke4 cag4-zu im-
&d;mec3-lam-ta-e3-a su3-u4-ra2 x
ki-ru-gu2 4-kam-ma-am3
a2 mah nun &d;i-bi2-&d;suen-ju10
jic-gi4-jal2-bi-im
ci-im-dirig-ge-en lugal-ju10 ci-im-dirig-ge-en ne-zu an-zag-ce3
en &d;lugal-er9-ra ci-im-dirig-ge-en ne-zu an-zag-ce3
me-zu me galam-ma me nu-sig10-ge5-da
ab ku-kur jal2-la ni2 huc ri-a-me-en
dijir er9 kalam-ma til3-la-me-en
ni2 gal an ki-a dul-la-me-en
ki-ru-gu2 5-kam-ma-am3
nam-mah-zu ga-i-i
ci-im-dirig-ge-en lugal-ju10 ci-im-dirig-ge-en ne-zu an-zag-ce3
jic-gi4-jal2-bi-im
ur-saj zid me-tec2-e ga-i-i
en &d;lugal-er9-ra me-tec2 ga-i-i
&jic;rab3 gal mah dijir-re-e-ne-me-en
ni2 gal kalam-ma ca-mu-ri-a-me-en
ku-kur dugud kur-ra du6-ul-la-me-en
id2-zu id2 kalag-ga-am3 id2 nam tar-ra-am3
id2 mah ki ud e3 igi nu-bar-re-dam
ma2-gur8 mah a ku-kur-ra u5-a
gu2 si-a nam-lu2-ulu3-ka
en &d;lugal-er9-ra jiri3-zu um-mi-gub
nun kur-ra-ke4-ne ca-mu-e-ci-gam-e-de3-ec
bur3-ra ud zalag ca-mu-un-ne-ri-ib-e3
x u ra cu-zu-ce3 ca-mu-u8-jal2
en &d;lugal-er9-ra an-zag-ce3 mah-me-en
ki-ru-gu2 6-kam-ma-am3
a2 mah nun &d;i-bi2-&d;suen-ju10
jic-gi4-jal2-bi-im
lugal-ju10 nam-mah-za ga-am3-dug4
en &d;lugal-er9-ra nam-mah-za ga-am3-dug4
za-e mah-me-en dili-zu i3-mah-me-en
dijir er9-ra dijir-re-e-ne-er rib-ba
lugal sukux(sukud)-ra2 an-ne2-e us2-sa
dijir er9 en zid ni2-te-na
&d;id2-lu2-ru-gu2 cag4 dijir-re-e-ne
en ka-ac bar nij2-erim2-e hul gig
&d;suen-gin7 nij2-si-sa2-e ki aj2
en nam tar-tar-ra an &d;en-lil2-la2-me-ec
nij2-nam an ki jal2-jal2-la-a-ba
nam tar-re-bi gal-bi mu-un-u2-us2
x x &d;en-lil2-le saj-e-ec mu-un-rig7
x x nun-e-ne &d;i-bi2-&d;suen-ju10
x x x nam-ma-ni mah bad3 gal kur ku-ku
me gal-gal cu du7 dumu &d;en-lil2-la2-ka
&d;lugal-er9-ra-gin7 hul-jal2 saj ka×x-ka×x
&d;mec3-lam-ta-e3-a a2 mah-a-na gal-bi
a2 mah-a-na gal-bi ci-im-mi-du
x x an ka du8-a kur-ra cu ur3-ur3
x x tar-re erim2 zar-re-ec i3-sal-le
en &d;lugal-er9-ra a2 mah-a-na gal-bi
a2 mah-a-na gal-bi ci-im-mi-in-du
x x x ne jickim sag9-ga
x x-ga lugal-la-me-ec
cu ja2-ja2-me-ec
x me x
ur-saj gal-me-ec nam-mah-bi a-ri-a sug4-ga-am3
2-na-ne-ne lugal id2-da-me-ec
&d;id2-lu2-ru-gu2 lu2 zid dadag-ga-am3
lu2-erim2 &jic;rab3-gin7 cu ri-ri-a-me-ec
kisiga&ki; iri ul ki jar-ra-ba
zid-du nu-dab5-be2 erim2-du nu-dib-be2
ki cag4 kuc2 an &d;en-lil2-la2-me-ec
ki ni2 dub2 ru an x x x-me-ec
ki gal an-ce3 an x x x x-me-en
ki nam tar-re an &d;en-lil2-la2
me-bi kug-kug-ga-am3 x
ni lu2 nu-
x
me-bi x x hu-ul-hu-le-ec sig7-ga-am3
me 7-na lagab×x gal-le-ec jar-ra-am3
me ce-er-ka-an nun-e abzu-ta nun x x ce-er-ka-an dug4-ga-am3
&d;mec3-lam-ta-e3-a en &d;lugal-er9-ra
nam-ur-saj-bi kur-re ba-x-a
nam-mah-bi zag an ki-ce3 zag an ki-ce3 pa e3 ak-a
ki-ru-gu2 10-kam-ma-am3
a2 mah nun &d;i-bi2-&d;suen-ju10
jic-gi4-jal2-bi-im
kalag-bi ud kalam-ma cu ur3-ur3
&d;mec3-lam-ta-e3-a en &d;lugal-er9-ra za3-mi2-zu dug3-ga-am3
ki-cu2-bi-im
cir3-nam-gala &d;mec3-lam-ta-e3-a u3 &d;lugal-er9-ra
en gal cag4 zid-ta nam dug3-ge-ec tar-ra
&d;nu-muc-da en gal cag4 zid-ta nam dug3-ge-ec tar-ra
numun kug  a &d;suen-e bi2-in-ru-a
&d;nin-gal-le  mi-ni-in-dim2-dim2
kur sikil-la he2-jal2-e u3-tud-da
gurun kiri6 sig7-ga gu7-a
an &d;en-lil2-bi mu dug3 sa4-a
nin gal &d;nin-lil2-le mi2 zid-de3-ec dug4-ga
&d;nu-muc-da dumu nun-na muc3 me-lem4 du8-du8
sumun2 gal ki-bal si mul di
&d;nu-muc-da en gal
cag4-ba-tuku-am3
pirij guru5-uc bur2 me3-ce3 u3-na gub-bu
muc-cag4-tur3 gu2-erim2-ra ceg11 i-ni-in-gi4
ucumgal mah tu6 kug-ga al-gi4-a
im2-ma dub3 nu-silig-ga
i-zi hu-luh-ha na-me gaba nu-ru-gu2
a e3-e mah pec10 ur4-ur4-re
ud iri mu-un-til x x nu-mu-gi4
dijir saj-mud-jal2 gaba-cu-jar nu-tuku
saj-kal nam-ur-saj-ja2 a-ba e-da-sa2-am3
igi-zu pirij-am3 giri17 muc-huc ni2 ri
&d;nu-muc-da
cag4-ba-tuku 2-bi
a2-zu sa-par3-am3 kur ce nu-zu-ba
umbin-zu umbin hu-ri2-in-na lu2 hul-jal2 ha-ha-x
nam-nir-jal2-zu-ce3 saj na-me nu-cum2-mu
nam-mah nam-gur4-zu ar2-re-ec ka-ge dib
inim dug4-ga-zu sag2 di nu-zu
-zu a saj-ba du x
dijir-ju10 lugal-ra kur nu-ce-ga-na cu-ni-ce3 si-bi2-ib
&d;nu-muc-da nun &d;suen-i-qi2-ca-am kur nu-ce-ga-na cu-ni-ce3 si-bi2-ib
sa-gid2-da jic-gi4-jal2
ur-saj usu er9-ra me galam-ma cu du7
&d;nu-muc-da ur-saj usu er9-ra me galam-ma cu du7
dijir me-dim2 gud-alim igi bar-bar-re-de3 du7
a-a-zu &d;suen-gin7 zi til3-le ki ba-e-a-aj2
nij2-zid-de3 bar tam-me nij2-erim2 ud za-ha-al ak
e2-kic-nu-jal2 ki-tuc kug nam-nun-na
me-zu me kal-kal cu-luh-zu dadag-ga-am3
&d;nu-muc-da ur-saj usu er9-ra me galam-ma cu du7
&d;nu-nam-nir en nam tar-tar-re
kur nij2-dajal-la-ba mu-zu im-mi-in-mah
iri nam-he2 ki dug3-ga jar-ra
ka-zal-lu&ki; kur he2-jal2-la ki-cu-pec mi-ri-in-zu
kun4-sa-tu barag nam-en-na-zu
inim nu-kur2-ru-da-na u3-tud-ba bi2-in-dug4
jic-hur ha-lam-ma-a-bi pa e3-a ak-de3
iri cub-cub-bu-da-bi ki-bi gi4-gi4-de3
a-a &d;en-lil2 cag4-ga-ni nam-de6
sipad zid lu2 jic-hur-zu ki aj2-ja2
nun &d;suen-i-qi2-ca-am a2-bi mu-da-an-aj2
iri a2-dam-zu ki-tuc ne-ha bi2-in-tuc
id2-zu mu-ba-al-ba-al eg2 pa5 si mi-in-sa2
a he2-jal2 du-ri2-ce3 nu-til-le-da
kalam-za mi-in-jar nij2-du7 pa bi2-in-e3
inim sag9-sag9-ge-da-ni-ce3 igi zid bar-mu-ci-ib
nun &d;suen-i-qi2-ca-am-ra igi zid bar-mu-ci-ib
lugal cag4 hul2-la ud-da-ni he2-su3-ud
&d;nu-muc-da
nin9-ju10 e2-a a-na-am3 mu-e-ak
lu2-tur e2-a a-na-am3 mu-e-ak
a im-ma-tu5 na-ma im-ma-su-ub
a cen-dilim2 kug-ga im-ma-tu5
na-ma bur babbar-ra im-ma-su-ub
u5 ze2-ba bur-ra im-ma-cec4
&tug2;pala3 na-aj2 ga-ca-an-an-na im-ma-mur10
ur5-re e2-a mi-ni-ib2-ni10-ni10-e-en
cem-bi-zid i-bi2-ja2 mu-ni-mar-mar
gu2-bar-ju10 mu-du si bi2-sa2
siki-ju10 im-da-la2 a bi2-tu5
&jic;tukul-ju10 bal in-na-sag9-ga mu-zu
saj-ju10 ba-suh3 si bi2-sa2
suh-ju10 ba-bur2-bur2 mu-dub-dub
gu2 gu2-bar-ra-ka mu-ni-in-cub
har kug-sig17 cu-ja2 im-mi-du3
za-gin3 di4-di4 gu2-ja2 im-mi-sig9
murub2-bi gu2 sa-ja2 si bi2-sa2
nin9 igi cag4-za-ta mu-de6-de6
cag4-za cag4 ki aj2 mu-de6-de6
&d;inana-zu tec2 mu-ra-an-cum2
nin9 mul-mul lal3 ama ugu-za-me-en
nin9 lu2 nij2 5 ma-ra-de6-a-ju10
nin9 lu2 nij2 10 ma-ra-de6-a-ju10
alan-za cu ma-ra-ni-in-du7-am3
nin9 mul-mul sag9-ga-bi na-de6
cec-ju10 e2-gal-ta kur9-re-ni
nar-e-ne lu2 hu-mu-ni-
me-e ka-ta mu-tin ga-mu--de2
ur5-re cag4-ga-ni he-em-hul2-le
ur5-re cag4-ga-ni he2-em-sag9-ge
he2-lah5 he2-lah5 i3-i3 gara2-bi ga-na he2-lah5
nin9-ju10 e2-a ga-mu-u8-da-lah5
u8-gin7 sila4 he2-em-tum2 he2-em-tum2
nin9-ju10 e2-a ga-mu-u8-da-lah5
ud5-gin7 mac2 he2-em-tum2 he2-em-tum2
nin9-ju10 e2-a ga-mu-u8-da-lah5
u8-gin7 sila4 sag9-sag9-ga he2-a
nin9-ju10 e2-a ga-mu-u8-da-lah5
ud5-gin7 mac2 gun3-gun3-a he2-a
nin9-ju10 e2-a ga-mu-u8-da-lah5
i-da-lam gaba-me gaba-ju10 ba-gub-gub
i-da-lam gal4-la-me gal4-la-ja2 siki ba-an-mu2
ur2 mu-tin-na-ce3 di-di-de3 ba-ba ga-ba-hul2-hul2-le-en-de3-en
gu4-ud-an-ze2-en gu4-ud-an-ze2-en
&d;ba-u2 gal4-la-ja2-ke4-ec ga-ba-hul2-hul2-le-en-de3-en
gu4-ud-an-ze2-en gu4-ud-an-ze2-en
ejer-bi in-na-sag9 in-na-sag9
bal-bal-e &d;inana-kam
he2-lah5 he2-lah5
i3-i3 gara2-bi ga-na he2-lah5
jic-gi4-jal2-bi-im
&d;en-lil2 lugal an ki-a nij2-dug4-ga-ni zid inim-ma-ni
&d;ri-im-&d;suen sipad nu uc x x ud gi4-a lugal-ju10 x
nij2-gu7 zi til3-la nibru&ki; du3 x (x) in-na-an-cum2-ma () cudu3 he2-en-na-ca4
&d;ezina2 lu2 sag9 nam-lu2-ulu3 saj-e-ec he2-en-na-rig7
mu gi-bi ma-da-na-ka cag4 hul2-la ud he2-en-na-ab-zal-zal-e
&d;ri-im-&d;suen lugal-ju10 mu-da-an-gud-gud-ne
&jic;gu-za nam-lugal-bi he2-en-na-gen6 bal-bi he2-en-na-su3-ud
jidru-ni sig igi-nim-ma he2-en-e-dug4
lugal gu2-zal-a-bi he2-en-na-ab-gam-e
nidba &d;ri-im-&d;suen lugal-ju10 tur mah-e nibru&ki; e2-kur
cu-si-bi-ta lal3 i3-nun-gin7 al-biz-biz-ze2-e je26-e dumu lu2 1(dic)-gin7-nam lal3 i3-nun-na
nidba lugal-ju10 asila-ju10-ta cu li-bi2-ib-sub
dumu nu-u8-gin7 2 janun kug-babbar ma-an-cum2-mu-uc
x x x x x x dili-ju10 al-da
sukkal dumu lu2-u3 je26-e-me-en
da dumu lu2-u3-ne mu-da-la2-e-en
igi bar mu-u8-dug4 he2-ri-ib-x
dili-am3 &d;ri-im-&d;suen lugal-ju10 lal3 i3-nun-gin7 cu sub saj
inim-ju10 si bi2-ib-sa2 e2 ad-da-ju10 in-zu hu-mu-ak-e
1(dic) &d;en-lil2 kur gal-a-ni mu-zu-gin7 &d;ri-im-&d;suen kur gal-a-zu he2-me
nam-til3-zu cag4 &d;nin-urta x e x hul2 he2-em-dug4 &d;nin-nibru&ki; nin uru2 ki ja2-ja2
arhuc2 cag4-la2 sug4-gin7-nam x-ga-bi ba-nijin2-nijin2 nam-til3-ce3 he2-ri-ib-nijin2-nijin2
&d;nin-cubur an igi &d;nanna-ke4 ba-dug4-
nij2 sag9-ga saj-zu-ce3 he2-em-x-a nam-til3-zu he2-eb-be2
igi-zu ib2-ba-a-du8 cag4 la-ba-an-x
me-a lu ab2 me-a lu-lu
cilam &d;suen me-a lu-lu
gig2-bi &na4;za-gin3 duru5-am3
ab2-ba babbar-bi iti6 e3-a-am3
tur-tur-bi ce-gin7 ma-ra-ci-sur
gal-gal-bi am-gin7 ma-ra-ci-lu
ab2 lu-a tur3 lu-a-na
giri17-zal an-na-ke4 ec2.nun.sud.ec2.tu-ma ba-ni-in-du8
ga ab2 sig7-a-bi bancur-ra i-ni-in-de2
cu dadag-ge ga na-tum3-tum3
lugal-ju10 kij2-ja2 til3-la-ni
&d;suen saman za-gin3 ab2 bad ak-a
ab2 am3-ra-ra-ra ab2 am3-ku-ku-ku
e-ne ab2-ba nam-sipad mu-un-ak
ama ugu-ni nin nibru&ki;-ke4
en-ra edin-a-na a-ra-zu mu-na-ab-be2
a-ra-zu unud(unu3) a-ra-zu
edin dug3-ga ab2 hu-mu-ra-ci-lu
ji6 u3-na um-ma-te-a-ta
e2-kur ec3 kal-kal za-e he2-me-u3-tud
ki aj2-bi na-nam ki aj2-bi na-nam
en e2-kur-ra ki aj2-bi na-nam
&d;en-lil2-la2 lu2 la-la-ni na-nam
&d;suen ama ugu-ni i-lu-ni na-nam
ama ugu-ni cag4 ki aj2-ja2-ni-ta
&d;suen-ra mi2-e-ec na-mu-un-e
ki aj2 cag4-ga nij2 cag4 te-en-na-me-en
&d;suen amar za-gin3 dub3 kug-ga pec-a
nij2-nam cag4-ge al dug4-ga-zu
nij2 kal-kal-la cag4-ge guru7-a-zu
x x x zi-zi he2-du7 e2-kur-ra
dug3 &d;en-lil2-la2-ka za-e al dug4-ba-ni-ib
giri17-zal an-na za-e he2-me-u3-tud
i-lu-zu e2-kur-re he2-em-me
zi-zu uj3-e he2-em-mi-ib-aj2-je26
&d;suen an ki-a he2-em-dirig-ge-en
ab2 jar.ne ga-bi bancur-ra i-ni-in-de2
&d;suen-e cu-luh-e si bi2-in-sa2
nij2 cu dug4-ga-ju10 dadag-ga-am3
a-a-ju10 &d;en-lil2-le dug3-ga he2-gu7-e
lugal ma2-gur8 kug an-na dirig-ga
ama-ni ul-la mi2 na-mu-un-e
am an-ne2 zid-de3-ec pad3-da-ju10
mu-zu kur-kur-ra ze2-be2-ec im-ma-al
en tur3 kug-ga cu-luh dadag-ga-am3
a ra ec3 kug-ga-am3 saman za-gin3-na
dumu ur-saj &d;nin-lil2-le tud-da
&d;nanna a-gar3 a ru-a ki aj2 an kug-ga
nam-sipad kalam-ma an-ne2 ma-ra-an-cum2
&d;en-lil2-le mu dug3-ga mi-ri-in-sa4
dug4-ga zid dumu &d;en-lil2-la2-me-en
an-ne2 cag4 mah-a-na nam-lugal ma-ra-an-cum2
iri-zu urim2&ki; cag4-ge bi2-pad3
id2 nun-e ku6 mucen ma-ra-ab-tum3
dumu-saj &d;en-lil2-la2 nam-en-na x x
nam-lugal an-na za-ra mu-ra-an-cum2
dijir an-na hi-li gur3-ru-me-en
iti6-zu kug-ga-am3 dadag-ga-am3
&d;utu-gin7 su8-ba kalam-ma-me-en
&d;nanna lugal-ra ud-de3-ec-e mu-un-e3
bal-bal-e &d;suen-na-kam
an ugu nam-lul-la nam
nam-lul-la ba-gu7-gu7
lu2 la-ga an-ci-ed2-de3 lu2-lul-lul-la
lu2-zuh-a lu2 lu-ub2&sar; ba-ab-dab5-be2-ec
a-na-ac-am3  lul nu-ub-x (x)
lu2-zuh-a ni2 igi pirij-ja2-ka
lu2 hub2 sar-re ni2 igi pirij-tur-ra-ka
lu2-zuh-a en-te-na-ka zag e2-me-ec-a-ka mu-ni-in-bur2
lu2-zuh-a an-bar7-a igi mu-ni-in-du8-uc
ka ba-an-ne igi nu-mu-ni-in-du8-uc ba-an-tum3-e-ce
lu2-zuh-a buru3-buru3-da i3-in-sal-e
lu2-zuh-zuh-a ab lugal e2-e-ke4 he2-eb-kal-la-ge-e-ce
lu2-zuh e2 buru3-buru3-da mu-ni-in-dab5-be2-ec
lu2 x ur3-ra-ka ga-mu-ni-in-us2-e-ce
lu2 huj-ja2 &jic;zi-gan cu an-ce3 zig3-ga
jic al-de5-de5-ge x x-ke4 an-na-ab-be2
ma2-saj-ja2-ta e-ra-ab-cum2-mu
ma2-ejer-ra-ta x ga-e-ra-ab-cum2-mu
a-na-am3 e-zu-e-ce
a2-il2 kalag-ga lugal ce-ke4 bi2-ib-ra-ra-e-ce
galam-e azag-ce3 ama-ni nu-un-gu7
galam-e ucur kac-de2 ak-ak
galam-e dab5-ba-an-ze2-en uj3-bi-ce3 sar-re-en-ze2-en
galam-e gu2-un-bi mu-na-ni-dugud
dug3 2(man)-kam-ma-ka ig-e im-da-sig-ge
galam-e siki tab-ba-ni ba-ni-in-kece2
dug i3 li2-ka-ni id2-gin7 u3-bi2-in-x
galam-e nij2-nam kug nam-bi2-la2-e-ce
galam-e cu gig x ka ba-an-
na4 galam-e mac-mac gij4 x
ugu galam-e kalam-ma ka mu-ni-in-du
u3 e-ne galam-e ugu-na za bi2-ib-dug4
kud-ku5-ra2 ama-ni na-ab-be2-a
ki gu-za lu2 i3-nu2 jiri3-pax(pad)-ra2-ni na-ab-sag9
ama-ni na-ab-be2-a
a-na-am3 ni2 te-ni-gin7
hub2 sar-re-zu igi u3-bi2-in-du8-un-de3-en-e-ce
kud-ku5-ra2 lu2-kac4-e igi u3-bi2-in-du8
erin2 u2-gu de2-a me-ce3-am3 i3-re7-ec-am3-e-ce
kud-ku5-ra2 na-ab-be2-a jiri3-ju10 jen-na-ab-ze2-en-e-ce
kud-ku5-ra2 a2-ki-te-a kac4 di bi2-e3 lu2 na-ab-be2-a
en-na nam-kud-ku5-ra2-zu nu-ub-da-ak-e-ce
dug3 &kuc;e-sir2-bi u2-gu i-ni-in-de2
lu2 cu ti-a-bi me-ce3-am3 ab-tum2-mu je26-ce3 x
sig7-a 1/3 ma-na x
lu2 cu gid2-i-ni mac ma-na x (x)
sig7-a uru2 bar-ra-ce3 er2 al-ja2-ja2-ne
lu2 u3-bi2-in-us2 kaskal mac-a-ka ud-ne-ne ba-ni-x x
x (x) lu2 cu gid2-i-ni an-na-ab-be2 ki mu-e-re-jen-na mu x
x u3-um-jen cu ca-an-ca-ca-da cu
-bi nunuz mucen x mu-u8-gur mu-u8-x
cu-ni bid3-da ba-ni-gid2 nam-tag-ga a ka a x -bi
ba ra ni
x x ne mu
x-bi lib4-lib4-ba-ju10-da mu-da-x
x-ni ma-da ba-ni-ib-x-x-bi a sed4 x
x x x ne mu x  x
-a na4 ur2 ab te-te mu-e-ne-mur10
bur12-ra-gin7 a uru2-ke4 gu3 al-de2-de2-e
-e ni2 nu-mu-ni-te x x e lag mu-ni-ib2-gi4 a-na-am3 iri bar-ra a2 dur2-zu-e-ce
x x-e iri&ki; ja2-ja2 u3 je26-e he2-em lu2 na-me he2-em-e-ce
x x x bar-me-en a-ba mu-da-gu7-en har-ra-me-en a-ba ma-ni-ib-sag9-sag9-e-ce
&gi;kid-ma2-cu2-a-gin7 du6-da en3 ab-tar-tar-re-en
x hub2-bi-gin7 igi lu2-dun-a-za-ka ti nu-mu-ni-ib2-bal-e-en
lu2-zuh-a-gin7 ni2-zu jarza2-ce3 i3-ja2-ja2-an
lu2-gub-ba e2 lu2-ce3 in-kur9-ma dam-ba nitah-am3 ib2-tu-ud
sun7-na ed2-da-ni-ta dumu dag-gi4-a-ce3 an-na-ab-be2 munus-e ib2-tu-ud
ud dam-ba nitah ib2-tu-ud-da dumu dag-gi4-a-ce3 u3-bi2-dug4
mu kug-zu nu-hul-hul x x ne e e-ra-dug4-e-ce
lu2-gub-ba kan4 &d;inana-ka u3-bi2-in-gub
dumu-munus-a-ni erin2-na an-na-ab-be2
inim ama-ju10 lul-ac gen6-na-am3-e-ce
lu2-gub-ba-me-en u3 kid-zu en3 bi2-tar-re-en
tug2 u2-gu mu-ni-in-de2
&tug2;nij2-dara2 ne-en nu-ub-gu-ul
x x (x)-ke4 an-na-ab-be2
nam-erim2  x-ku5-ru-de3-en-na
x in-nu &tug2;nij2-dara2 dug4-ga-ab-e-ce
kal-la-gin7 aj2-ja2 e2-e-ke4 i3-ja2-ja2-an
dug-bi inim am3-jar
lu2 zag tag-ke4-ne a-na-ac-am3 dug-ba inim am3-jar
x an-ne-ec lu2 kalag-ga-zu-ne-ne-a jecpu2-ce3 he2-en-ma-an-zi-zi-zi-e-ce
x x (x) id2 kaskal he2-en-na-til iri-ce3-am3 mu-ni-ib-gid2-i-de3
dumu &lu2;nu-&jic;kiri6-ke4-ne u3-mu-un-sar-re-ec
1(dic)-am3 ki ba-an-gub 1(dic)-am3 sag9-sag9-da gu7
lu2 jic-a ba-da-an-gub-ba huj-ja2 nu-e3
ni2-ta en-na je26-e im-ci-ed3-de3
lu2 igi-za-ke4-ne u3 je26-e ga-mu-e-ci-ed3-de3
lu2 gub dab5-ba an-na-ab-be2
nam-giri17-cu-du3-a sag9
e2 ad-da-za-ka nu-cub-be2-en-e-ce
e2 ur5-ra e2 cag4-ga nu-un-zalag
e2 ur5-ra i-bi2 he2-em-ed3-de3
e2 ur5-ra lugal-e mu-un-sar-re-ec
lu2-im kug ba-an-zuh lu2 gen6-na gij4 mu-ni-in-ak-de3
lu2-im bancur-zu-uc kur9-re-ec zi ba-an-ir-ec cu bi2-ib-ur3-ru-ne
lu2-im im-gig al-du ma-da ha-lam-e-de3 an-na-ab-be2
lu2 x-ra mu-cubub-ba ezen
x nam x x
gir5-ra in-na-an-hul-le-ec
x mu kan4-na a-ab-x-ke4
nij2-gig &d;nin-urta-am3
x ne a lu2 x x-na-ka tec2-ba x x (x)-re dumu-ni ka x-na
x -ri-ri a2-ni u2-gu de2
ri lu2-zuh-a ba-
&d;nin-lil2 me car2-ra dajal si-a kur gal-da zag ca4
en &d;nu-nam-nir-da nam tar-ra pirij gal-e he2-du7
an ki-ce3 mah-di egir2 giri17-zal nin me nam-nun-na-ka
su zig3 gur3-ru sa2 zu ama &d;nin-lil2 dug4-ga-ni u18-lu
&d;en-lil2-la2 hi-li cag4-ga-na-me-en gu2-da ca-mu-ri-in-la2
ki-car2 u6 ki-ce3 ca-mu-ra-an-aj2 en &d;nu-nam-nir-e
barag kug-e mi-ni-ib-si-in ama &d;nin-lil2 x x nam-he2-a ru-a
en-en gal-gal barag-barag-ge2-ne giri17 cu ma-ra-jal2-le-ec
ud sed4 an-dul3 dajal-la nam-nun-e u5-a
ama &d;nin-lil2 dijir me giri17-zal nam-he2-a ru-a-me-en
sa-gid2-da-am3
&d;nin-lil2 ca-mu-ne-mah dijir gal-gal-e-ne me huc gal-la gu2 mu-ni-u2-us2
jic-gi4-jal2-bi-im
dijir gal-gal-da zag ca4
x x
x nu mah mu kur-kur-ra im ku tur ca-mu-x x x
ki-ur3-ra ca-mu-un-til3 &d;en-lil2-la2 munus zid ama &d;nin-lil2
me giri17-zal cag4 hi-li si-a-na gu2-da ma-ra-ni-in-la2
&d;en-ki &d;nin-ki me kur-kur-ra-ba cu mu-ra-ni-in-du7-uc
nin-ju10 dug4-ga-zu nij2 mah-am3 e2-kur-za hul2-ni-ib
sa-jar-ra-am3
munus zid ama &d;nin-lil2 an ki-a i-lim u5
jic-gi4-jal2-bi-im
nin-ju10 an ki-ce3 dijir ucum zag dib
ama &d;nin-lil2 nin mah an ki-ce3 dijir ucum zag dib
me giri17-zal cag4 hi-li si-a-na ki aj2-ni za-e-me-en ul-ce3 me zalag x ul lil2 ka ul im-ma-ni-dab5-be2
u18-ru12-bi-im
a-da-ab &d;nin-lil2-la2-kam
ud hul dab5-be2-da-na ki-sikil-ra ba-
munus sag9-ga ki-sikil he2-du7-ra igi hul ba-
mucen amar-bi gud3-bi dirig-ce3 sa im-
ama gan ama dumu tur jic-bur-re ba-an-
ab2 sig7-ga cilam bar-cu-jal2 gakkul-gin7 bi2-in-x
&m;na-wi-ir-tum cilam bar-cu-jal2 gakkul-gin7 bi2-in-x
a-gig li-bi2-in-dug4-ga en3-bi la-ba-ci-in-tar
lil2 nu-um-ga-am3 ki dijir nu-mu-
ki-nu2-bi-gin7 im gurud-da-bi la-ba-ab-x
nibru&ki; &d;muru9 ba-da-an-jar iri-a
uj3 dajal-ce u11-u8 im-ma-an-cub nam mu-un-x x
aakkil ki gu3-&jic;kiri6 cen-cen-gin7 ba-an-ku
x tuku-tuku ka lum-lum-ma-x ugu-bi dab5-dab5-ba cu du7
arhuc zi til-le-a-ni zag-ga i3-cub-be2
alan kug-sig17-gin7 nij2 jar-ra-ni-ce3 lipic mu-un-na-ta-an-zig3-x
lu2 igi-ni im-ci-bar-ra-a cex(sig7)-cex(sig7) nu-ja2-ja2
ama er2-ra ka x sag3-sag3-ge ni nu gaba sig7-ga an cu
cir3 saj x di inim dug3-ga-ke4-e-ne
i-lu cag4-ne-ca4 ki-car2-ra ib2-ci-kur2-ru-a
in-sag9 im x bi2-ib2-gi4-a re cir3-ec2 mu-un-na-ab-be2
al x ban3-da-a-ni-ta saj cu ak-a re
na4 x x gu2-a kud-da sa2 nu-mu-un-pad3 u2-gu-e mu-un-de5
ur2 dam-ma-na-ka ud nu-sud-su3-ra2 i-si-ic nu-til-la re
aj2 x-ga-a-ni-ta &d;nin-urta a-la nu-gi4-a re
nin-dijir ki aj2-ja2-a-ni ji6-par3-ce3 la-ba-ni-in-kur9-ra re
eme5 dam-ce3 mu-ni-pad3-da nij2-de2-a-ce3 cu nu-mu-un-gid2-de2
buru14 ne la2 zag-ga-na til-til-la re
nam-gu-la sag9-ga im-ma-an-ed3-de3 i-lu mu-un-na-ab-be2 e-ne
ama ugu-ni-ir ud zalag ba-da-he2-ci a2-kar2 mu-un-na-si
hal-hal-bi si pad ak-a-bi zag-la mu-un-na-ak-e
zi-bi igi-ni ab-ta-e3 su hul-bi zil-zil-le
x erin2 im-ri-a-bi ba-da-x  bi x x
x x dug3-ta ni  jal2-la re
ba-ra-gub-bu-uc -e
emeda(um.me)da-emeda(um.me)da-bi zag -de3-ec
ab ne-ne ka -kar-ra-ac
lu2 cag4 dab5-ba-gin7 na4  gig-ga
iri&ki;-ni-ta ud an-ta ne  nu-dirig
ud-bi-a nitalam ki aj2-ja2-a-ni  dili-a-ni
iri&ki;-na nibru&ki;-a iri x x ni ku
&m;lu2-dijir-ra nitalam ki aj2-ja2-a-ni  dili-a-ni
iri&ki;-na nibru&ki;-a iri x x ni ku
ki-tuc gal  cag4 hul ba-an-na-te
cu-ni ba-an-dab5-be2-ec cag4-bi x mu-un-ra
-a-ni u2-a ab-ta-an-kud zi-ni x ab-da-ra-ra
x x ab2-gin7 ib2-e3 lu2 tug2 dam nu-tuku-tuku
x x-bi bi2-ib2-mur10-e er2 am3-ci-ce8-ce8
x x mu x tug2 ga du me-am3 ga-mu-ri-in-pad3
&d;me-me &d;lamma hi-li-hi-li me-am3 ga-mu-ri-in-pad3
ka x la ka dim3 inim sag9 me-am3 ga-mu-ri-in-pad3
jic-dim3 mar-uru5 ar2-re-ec dim2-ma-ju10 me-am3 ga-mu-ri-in-pad3
igi x x x zalag-zalag sa2-jar nun-na-ju10 me-am3 ga-mu-ri-in-pad3
ul x a igi-ju10 sud-aj2 kal-la-ju10 me-am3 ga-mu-ri-in-pad3
cir3 dug3 nij2 cag4 hul2-hul2-la-ju10 me-am3 ga-mu-ri-in-pad3
jic-dim3 mar-uru5 kug-sig17 ur5 zalag-zalag-ga-ju10 me-am3 ga-mu-ri-in-pad3
gu4-ud-gu4-ud cu il2-il2-i ma-li-li-bi-ju10 me-am3 ga-mu-ri-in-pad3
a-ra2-zu na-an-ha-lam-e mu-zu ha-ma-pad3-de3
nam-tag-ga e2-e-zu ha-ba-an-ze2-er cul-a-lum-zu ha-ba-an-du8
dam-zu he2-til3 nam-cul nam-ab-ba he2-ak-e
nam-tar dumu-zu he2-zil2-zil2-le silim-ma hu-mu-ne-jar
e2-zu igi-bi-ce3 he2-en-du a-ga-bi-ce3 he2-dajal
&d;utu kur-ta ud zalag ha-ra-ta-e3 a sig9-ga ka-e
&d;nin-kur-ra-ke4 he2-da-ci-du gu2-zu he2-eb2-il2-e
ud gig za-ra ma-ra-ni-ib-gi4-a re an-ur2 he2-eb2-gi4
gal5-la2 cu-ni ma-ra-an-de6-a ac2 hul-bi he2-en-dug4
ki-sikil dug3 la-la-na gud-gin7 nu2-a re i-lu-zu gig-ga-am3
x a2 x x
x me3-a cen x
x uc urugal gur5 a-zu x x x mu-na-a-cum2
-ta sipad cul-gi ni2 kur2-ra i3-ru
sipad a-zu-u3 me-tec2 ca-mu-u3-i-i
sa-gid2-da-am3
x ug ba-ni-ra aga3-kar2 im-mi-sig10
sumun me jar im-mi-ja2-ar
ki-bal-a-ke4 gu2-kiri6 im-mi-dug4
x kur ici su3-ra2-a-ba za-pa-zu im-mi-x
ceg11 gi4-gi4-a-zu-ta (x)
sug-zag-ge4 bi2-gu7 x
x x x
x-ce3 mu-dug4
x im-mi-us2-sa
tir izi cum2-ma-gin7
ni2-ba mu-ni-cu4
ni2-zu-da  kur2-re saj im-da-sag3-ge
sa-jar-ra-am3
lu-bi-ju10 lu-bi-ju10 lu-bi-ju10
la-bi-ju10 la-bi-ju10 lal3 ama ugu-na-ju10
jectin duru5-ju10 lal3 ku7-ku7-ju10 ka lal3 ama-na-ju10
igi-za igi du8-ru-na-bi ma-dug3 jen nin9 ki aj2-ju10
ka-za gu3 di-di-bi ma-dug3 ka lal3 ama-na-ju10
nundum-za ne su-ub-bi ma-dug3 jen nin9 ki aj2-ju10
nin9-ju10 ce-za kac-bi in-dug3 ka lal3 ama-na-ju10
bappir-za gu2-me-ze2-bi in-dug3 jen nin9 ki aj2-ju10
e2-a la-la-zu x x x x ka lal3 ama-na-ju10
nin9-ju10 la-la-zu x x  x ki aj2-ju10
e2-zu &e2;cutum x ak ka lal3 ama-na-ju10
za-e dumu lugal-la la x x x x x x-ju10
mu-un-til3-le-na mu-un-til3-le-na na-aj2-erim2 ma-kud-de3-en
cec uru2 bar-ra mu-un-til3-le-nam na-aj2-erim2 ma-kud-de3-en
lu2-kur2-ra cu nu-mu-ni-in-dug4-ga na-aj2-erim2 ma-kud-de3-en
lu2-kur2-ra saj nu x -ba-a na-aj2-erim2 ma-kud-de3-en
&tug2;aj2-lam2 sal-la ma-il2-la-a-ju10
ki-ig-ga aj2-ju10 mu-lu ca3-ab-ja2
x na-aj2-erim2-ma du5-mu-ra-an-mar-mar cec i-bi2 sag9-sag9-ju10
cec-ju10 na-aj2-erim2-ma du5-mu-ra-an-mar-mar cec i-bi2 sag9-sag9-ju10
cu zid-da-zu gal4-la-ja2 de3-em-mar
gab2-bu-zu saj-ju10-uc im-ci-ri
ka-zu ka-ja2 um-me-te
cu-um-du-um-ju10 ka-za u3-ba-e-ni-dab5
za-e ur5-ta na-aj2-erim2 ma-kud-de3-en
ur5-ra-am3 mu munus-e-ne-kam cec i-bi2 sag9-sag9-ju10
ul gur3-ru-ju10 ul gur3-ru-ju10 hi-li-zu ze2-ba-am3
&jic;kiri6 &jic;hachur-a ul gur3-ru-ju10 hi-li-zu ze2-ba-am3
&jic;kiri6 &jic;mec3-a gurun il2-la-ju10 hi-li-zu ze2-ba-am3
du5-mu-zid-abzu ni2-te-na-ju10 hi-li-zu ze2-ba-am3
dim3 kug-ga-ju10 dim3 kug-ga-ju10 hi-li-zu ze2-ba-am3
dim3 jic-nu11-gal suh za-gin3 kece2 hi-li-zu ze2-ba-am3
bal-bal-e &d;inana-kam
&d;en-lil2 gal-di en me-te-na nij2-dug4-ga-ni zid
&d;nu-nam-nir sipad da-ri2 kalam-ma kur gal-ta e3-a
sa2 gal pad3-de3 gu2-gal an ki me ca-ra u5-a
en nam-nun-na-ni-ce3 ni2 gal im-guru3 mul-an cu du7-a
me ul me saj5-e gal kij2-ja2 dili-ni dijir mah
en ud til3 kur-zag til-la-ce3 uj3 dub3-us2 dili-a tum2
sa-par3 mah an ki cu2-a ec2 kur-kur-ra la2-a
&d;en-lil2-da a-ba a2 mu-da-an-aj2 a-ba-ga-an-da-sa2
gal bi2-dug4 cag4-ga-ni id2 mah a-na-am3 de6-a-bi
inim kug-ga-na lil2 lal3-jar-ra-bi e2-ta nam-ta-e3
nij2-bi nij2 kug-ga-am3 nij2 cen-nam me e2-kur-ra-kam
ceg12 zid nam tar-ra abzu sa-dur2-ra nij2 kal-kal-la-am3
e2-kur lu2 zid-de3 i3-du3-e mu da-ri2-kam
dumu lu2 zid-da-ke4 jidru mi-ni-ib2-su3-ra2 &jic;gu-za-bi nu-kur2
nam-bi-ce3 e2-kur-ra sig7 mi-ni-jar &d;ac-im2-babbar-re
a-a-ni &d;en-lil2 inim-ma bi2-sig10 ama di-da mi-ni-in-de6
e2-dug3-ga &d;nanna dumu nun-ne2 nij2 al ba-ni-dug4
en-ne2 a cag4-tur-ce3 jal2-la-na lu2 zid mi-ni-u3-tud
&d;en-lil2 sipad a2 kalag-ga-ke4 mec3-e pa bi2-e3
dumu nam-lugal barag-ge4 he2-du7 cul-gi lugal-am3
a pirij-ja2 e2-kur cu dajal-la dug4-dug4 ki aj2 &d;nin-lil2-la2
e2-kur-ta nam-nir-jal2 cum2-ma lugal urim5&ki;-ma
cag4 zalag-zalag sipad &d;lamma kalam-ma mu-ni bi2-in-dug3
cul-gi &d;en-lil2-le cag4 kug-ge bi2-pad3 kalam cu-ni bi2-si
cibir ecgiri2 a2-na mu-ni-la2 sipad kur-kur-ra-kam
jidru &d;nanna cu nu-bal-e cu-ni-ce3 mu-jar
dur2 nam-lugal sag2 nu-di-da gu2 an-ce3 mi-ni-zig3
ud cudu3-dam ji6 nam-cita-am3 kalam u2-sal-la-am3
sipad he2-jal2-la cul-gi mu gi16-sa lugal asilx(ezen)-le2
kalag-ga a lu2 zid-de3 ri-a &d;en-lil2 mu-i-i
sa-gid2-da-am3
cul-gi lugal uru16  ku-kur silim-e-ec2 dug4-ga
lugal (x) aga3-kar2 &d;inana ki-bal-a bi2-sig10
jic-gi5-jal2 sa-gid2-da-kam
&d;en-lil2 zid-da-am3 inim-ma-ni mah-am3
nam dug3 tar-ra-ni saj-bi-ce3 e3-a-am3
gu nij2 kalag mu2-mu2 ce nij2 kalag mu2-mu2
cul-gi e2-kur-ra u2-a-bi na-nam
gu-bi gu na-nam ce-bi ce na-nam
nij2-u2-rum &d;nanna ama-tud e2-kur-ra
cag4-ta mu pad3-da &d;nin-lil2-la2 na-nam
cul-gi sipad kalam-ma saj &d;en-lil2-le zu
e2-a lu2-bi na-nam ud he2-em-ma-ab-su3-re6
urim5&ki; iri&ki; dug3 nun-ne2 ki jar-ra
cag4-bi dub-cen kug abzu igi nu-bar
nam-icib dug3-ga-kam cu-luh dadag-ga-kam
nidba gal-gal-bi e2-kur hul2-le-de3
&d;en-lil2-le gu3 ba-an-de2 dug4-ga zid-zid-dam
sipad nam-lugal-la barag mah-ha tum2-ma
cul-gi nam-en-na tug2-ba13 sud-sud-am3
bur naggax(an) he-nun-na sug2-sug2-ga-ni-ce3
unu2 e2-kur-ra-ka kij2-sig gub-ba-ni-ce3
&d;en-lil2 nam-nun-na mu-ni-in-tar-e
an-gin7 sig7-ga-ni x -e
&d;nanna lugal-am3 -am3
ki-ur3 ki gal-la  dug3 mu-na-cum2
&d;en-lil2-la2 ka  mu-ci-dajal-e
kur a nun gi4-a gu2-un-gu2-un mu-na-ab-za
ma-da mu-gen6-ge-en6 uj3 jiri3-ni-ce3 mu-nu2
cul-gi sipad lu2-lal3 nibru&ki; ki aj2-am3
ceg12 &d;en-lil2-la2 jissu-bi dug3-ga-am3
sipad zid cul-gi-re ni2 he2-em-ci-ib2-ten-ten
sa-jar-ra-am3
cul-gi bal-za &d;en-lil2-le ud dug3 ma-ra-ni-in-e3
jic-gi5-jal2 sa-jar-ra-kam
an-na lugal-be2-e ki-a kur gal-be2-e
a-a &d;en-lil2 an-na lugal-be2-e ki-a kur gal-be2-e
gal bi2-dug4 cul-gi bal zid-da cag4-ge-ec i-pad3
u18-ru12-ni-bi-im
a-da-ab &d;en-lil2-la2-kam
x  il2  mu-na-sug2-sug2-ge-ec
&d;nin-isin2si-na nin me gal-gal-la-ra
me kug me sikil-la cu he2-en-na-du7-du7
me-ni me an-ne2 saj-e-ec rig7-ga-ni
kur gal &d;en-lil2-le nam-e-ec mu-ni-in-tar
e2 &d;en-lil2-la2-ta e3-ni
eridug&ki; ki dug3-ga am3-ma-da-an-ku4-ku4
ec3-e abzu-a dur2 ba-ni-in-jar
a-a-ni &d;en-ki-ke4 dub3-ba nam-mi-in-tuc
&d;nin-isin2si-na-ra mi2 zid na-mu-un-e
x x x unu2 cuba hi-li ba-an-te
&d;nin-isin2si-na-ra gu2-na he2-eb-du3
gada babbar-ra hi-li im-ma-an-te
dumu an kug-ga-ra bar-ra he-em-mi-in-dul
en &d;nu-dim2-mud-e nam-e-ec mu-ni-in-tar
mu-de3-nu2
asila3-a ud mu-un-di-ni-ib-zal-e
cag4-ge pad3-da-zu
nitalam3 ki aj2-zu en &d;pa-bil2-saj-je26
dug4-mu-un-di-ni-ib dug4-mu-un-di-ni-ib
me gal-gal me 50 he2-du7
x cu du7-a  unu2 cuba sud-sud
nin mu gal-la-ni  x du x-am3
kur gal &d;en-lil2-le nam-e-ec mu-ni-tar
ec3 nibru&ki; dur-an-ki-a-kam
ki &d;en-lil2-la2-ka
x-ga e-ne he2-en-na-nam-ma-am3
jal2-la e-ne he2-en-na-nam-ma-am3
&ki;-e  an-na-ka
&d;ja2-tum3-dug3 e-ne he2-en-na-nam-ma-am3
an-ne2 us2-sa-a-na
mul dumu-saj e-ne he2-en-na-nam-ma-am3
x x jir2-su&ki;-e ec3 numun i-i-ka
nin-ju10 ama &d;ba-u2 e-ne he2-en-na-nam-ma-am3
x-ga umma&ki;-a ceg12-kur-cag4-ga-ka
x mir-re gu7 e-ne he2-en-na-nam-ma-am3
x sud  ()-x&ki;-ka
ucum lu2-ra nu2  kilib3-ba eme ed3-de3
nin-ju10 &d;nun-gal e-ne he2-en-na-nam-ma-am3
nin-ju10 lagac&ki;-a am3-ma-da-an-ku4-ku4
iri&ki; kug ki cag4-ge pad3-da-ni
nitalam3 ki aj2-ja2-ni en &d;pa-bil2-saj-je26
ni a x mu-da-an-jar
-na8-na8-e-ne
x (x) im-dug3-ge-ne
x x x mu-ne-cum2
x x x mu-de3-nu2
ri asila3-a ud mu-un-di-ni-ib-zal-e
x x (x) &d;nin-isin2si-na za3-mi2-zu dug3-ga-am3
&d;nin-isin2si-na-kam
en kur gal-e tud-da mah-a-ni zag nu-sa2
&d;nin-urta gal-di an ki-a dirig &d;a-nun-ke4-ne
x x palil dijir-re-e-ne jickim-til3 an-na
x x gur3-ru ud-gin7 ceg11 gi4-gi4 cen-cen-na gu3 mur ak
am gal-gin7 du7-du7 bad3 ki-bal gul-gul
x (x) x &d;en-lil2-la2-ke4 di-di kur cu-ni nu-e3
&d;nu-nam-nir-ra dug4-ga-ni ki-bi-ce3 jar
x (x) x nam-nun-na tum2-ma na de5 e2-kur-ra
x sag2 nu-di &jic;rab3 dijir-re-e-ne
saj-tab-a-ni he2-a
ama dumu &d;ickur-ra-ke4
x x x x x u2 dug3 he2-bi2-ib2-gu7-e
jal2 mu sa4 x x si he2-em-sa2-sa2-e
e2-cu-me-ca4 ki-tuc ki aj2-ja2-ni saj us2-bi he2-a
nidba gal-gal-la-ni ud cu2-uc-e x x muc nam-ba-an-tum2-mu
&d;bur-&d;suen me-te nam-lugal-la ki aj2 an-na-ke4
mu giri17-zal nam-til3 nij2 dug3-ga x (x) ha-ba-ni-ib-su3-re6
sa-gid2-da-am3
&d;nin-urta &d;bur-&d;suen-ra ni2-tuku-ni a2-tah-a-ni he2-a
jic-gi5-jal2-bi-im
x x a2 zid-da &d;en-lil2-la2 kur ki-bal gul-gul
&d;nin-urta a2 zid-da &d;en-lil2-la2 kur ki-bal gul-gul
lugal zig3-ga-ni a-ma-ru na-me saj nu-cum2-mu
&d;nin-urta ud sumur me3-a erim2-e jiri3 saga11 di
nam-ur-saj da-da-ra-ce3 dug4-ga cul gaba-ri nu-tuku-a
a2 mah cum2-ma &d;nu-nam-nir-ra cag4 a-a-na dug3-dug3
dug4-ga-dug4-ga u18-ru-zu nam-mah gal-gal-la
&d;nin-urta dug4-ga-dug4-ga u18-ru-zu nam-mah gal-gal-la
ki-bal-a sig10-sig10-ge5 gu2 du3-a gam-gam
x ja2-ja2 ud-gin7 ceg11 gi4-gi4
x x x-ke4
x
im
x x
x sig-ta
sa-jar-ra-am3
x x x x x mu pad3-da-zu &d;bur-&d;suen
jic-gi5-jal2-bi-im
ur-saj ucum zag dib
&d;nin-urta ucum zag dib
&d;bur-&d;suen zid-de3-ec pad3-da-zu
u18-ru12-bi-im
a-da-ab &d;nin-urta-ka-kam
&d;en-lil2 dug4-ga u18-ru di zu galam dajal-la-am3
ka-ac bar e3 dug4-ga-ni nu-kam3-me-da umuc x cu-ni-ce3 jar
&d;ic-me-&d;da-gan juruc kalag sa su pirij cul kalag ni2-jal2-la
dili-(x)-ni mah en mu dug3 sa4-a-ni kur car2-ra pad3-da
e-ne-da zi-jal2-la im-mi-in-lu-a
a2-bad3 uj3 dur2-ru-na-bi-ce3 saj gig2 cu mu-na-cum2-ma
nesaj kur-ra-da si ca-mu-na-ni-ib-sa2-ac
e2-gal dug3-ga-na ki la-ba-na-tag-ge
ud-ba &d;ic-me-&d;da-gan cul ur-saj er9 dub3-jal2-e-ne-ke4
nibru&ki; iri numun uj3 car2-ra i-i til3-le u3-tud jal2-la-ce3
kac4 di hu-luh-e ji6 an-bar7-ba gub-bu muc3 nu-tum2-mu
ud cu2-uc nij2-nam tum3 di gal-e-ec na-an-jar
zig3-ga-ni u18-lu a-ma-ru tum9 sumur-ba du-a
a2-na ba9-ra2-a-ba ja2-ja2-ja2-da-na su3-ud-bi-ce3 jir2-jir2-re
pirij huc edin-na-gin7 usu nam-cul-ba du-a
dub3 kaskal-la bad-bad-da-ni-a jic-la2 me3
&ance;si2-si2 har-ra-an-na kun sud-sud-x
mac2-tarah-gin7 kac4-kac4-e x x x x
du10-ub cu bar-ra nu-kuc2-u3 x
dumu nij2 tum2-tum2 &d;en-lil2-la2-ka
nij2 cag4 hul2-hul2 &d;nin-lil2-la2-ka
lugal-e ec3 za-gin3-na-ce3 muc3 la-ba-ra-tum2-mu
ud-ba &d;ic-me-&d;da-gan &urud;alan mir-re-e kac4-kac4-e hu-luh-ha-na
e2-ni2-guru3 barag kal-kal-la-na
mu-ni-in-gub ce-er-zid-de3-ec bi2-in-gun3
nun gal zag an-na en dug4-ga nu-kam3-me-da
saj-ki zalag igi zid il2-la-na
he2-en-ci-ni-jal2 sipad zid tud-da-ni-ce3
lugal a2 nij2-hul dim2-ma ib2-ci-aj2-e-a
mu-sar-ra-ba cu bi2-ib2-ra-a mu-ni bi2-ib2-sar-a
ac2 bal-a-ba-ke4-ec lu2-kur2 cu ba-an-zi-zi-i-a
lu2-ba &d;en-lil2 lugal-ju10 &d;nin-lil2 nin-ju10 nam ha-ba-an-da-ku5-ru-ne
&d;en-ki &d;ickur &d;ezina2 &d;cakkan2 en he2-jal2-la-ke4-ne
he2-jal2 an ki-a a-ba-da-an-gi4-ec hul-bi ha-ba-
lugal-ju10-ra u3-na-a-dug4
&m;arad-ju10 arad-zu na-ab-be2-a
lugal-ju10 nij2 na-me-ce3 a2-ce mu-e-da-a-aj2
a-ab-ba kur dilmun&ki;-na-ta
a mun4 gaba kur mar-tu&ki;-ta a mun4 gaba kur mar-tu&ki;-ce3
da gaba si-mu-ur-ru-um ma-da x&ki;-ce3 ma-da su-bir4&ki;-ta
iri&ki; dili-dili-bi ma-da-ma-da-bi ugnim-be2-ne
id2 a-cag4 a-gar3-bi u3 eg2 pa5-bi
igi x in x (x) du en cag4 x x
iri&ki;-iri&ki; jic tuku lugal-ju10
ki x x x bi x x (x) ur2 x x x (x)
bad3-bi en-nu-uj3 kalag-ga bi2-gub
ugnim-bi gu2 jic bi2-jar-jar
x sig x x x x ne x x
a-gar3 a jar-ra-bi a-ta im-ta-e3
x eg2 zal-la-bi x bi2-ak
x x a-cag4-bi jic-gi x-ra
x-ke4 saj sag3-ge x-bi
ur-saj ul gal-le-ec nir gaba-jal2 zag pirij ul sig7-ga
&d;nin-urta x mar-uru5 ug gal cen-cen-na ru-ru-gu2
a2-jal2 uj3 erim2 x ra su uru2 gul-lu a2-dam sahar-re-ec gi4
&d;nin-urta am gal gud-si-ac bad3 gal cu.kad4-cu.kad4-e
bar-sud-am3
a-ma-ru ki-bal-ce3 hu-luh-ha gaba-cu-jar nu-tuku
&d;nin-urta i-lim u5 su nij2-jir2 ud jar a muc3  su-lim gur3-ru ud jar erim2 x x
lugal &d;cu-&d;suen uj3 dajal-la mu-ni x-zu
e2-cu-me-ca4 ki-tuc kug igi-cu-galam ki nam tar-re-za
kisal mah-ba gud gal udu gal-e si um-ma-ni-sa2
ki.lugal.gub kug-ba cu ha-ra-ni-in-mu2-mu2
&d;cu-&d;suen-na cu ha-ra-ni-in-mu2-mu2
&d;nin-urta til3 ud su3-ra2-ka na x
&d;cu-&d;suen-na til3 ud su3-ra2-ka na gu2
cag4-ba-tuku-am3
x x a2-ni sud-sud x
x x x
&d;nin-urta dumu-saj &d;en-lil2-la2 su-lim-ma x
x x gu2-e me jar te x x di x
x x x
bar-sud 2-kam-ma-am3
x cu nu-te ab-ab  x x
x x (x) x si gal-a-ni na x  x ra
x x huc-am3 an-ur2 x  x i
&d;nin-urta kalag-ga ux(pa)-a mah &d;nin-lil2-le tud-da
i-lim u5 x x (x) &d;cu-&d;suen &d;en-lil2-ce3 jal2-la
&d;nin-urta bad3 gal-a-ni he2-me-en igi dug3 hu-mu-ni-du8
&d;cu-&d;suen bad3 gal-a-ni he2-me-en igi dug3 hu-mu-ni-du8
sa-gid2-da-am3
&d;nin-urta &d;cu-&d;suen-ju10-ur2 a2-tah &jic;tukul-a-ni he2-me-en
jic-gi5-jal2-bi-im
lu tir ka galam-ma kur-cag4-ce3 dub3 bar-re
&d;nin-urta ulu3 mah ki-bal-a kuc7 lu2-ra su-su
sa2-jar me e2-kur-ra cu du7 jickim-til3 a-a-na
&d;nin-urta tir ka galam-ma kur-cag4-ce3 dub3 bar-re
&d;nin-urta ulu3 mah ki-bal-a kuc7 lu2-ra su-su
sa2-jar me e2-kur-ra cu du7 jickim-til3 a-a-na
lugal-ju10 a2 mah &d;en-lil2-la2 kur cu-ni nu-e3
&d;cu-&d;suen x x a2 mah cum2-ma a-a &d;en-lil2-la2-ra
&d;nin-urta me3 cen-cen-na car2 ca-mu-na-an-gul-e
&d;nin-urta a2 mah &d;en-lil2-la kur cu-ni nu-e3
&d;cu-&d;suen x x a2 mah cum2-ma a-a &d;en-lil2-la2-ra
&d;nin-urta me3 cen-cen-na car2 ca-mu-na-an-gul-e
lugal-ju10 me ul dili ca-ba-ak kij2 gal-le-ec rib-ba
&d;nin-urta u2-sa11-an sig7-ga kalam-ma ni2 ru-ru-gu2
&d;urac kug-gin7 ucum su-lim-ma izi-jar huc il2-il2-i
&d;nin-urta me ul dili ca-ba-ak kij2 gal-le-ec rib-ba
&d;nin-urta u2-sa11-an sig7-ga kalam-ma ni2 ru-ru-gu2
&d;urac kug-gin7 ucum su-lim-ma izi-jar huc il2-il2-i
lugal-ju10 mah-di ur-saj gal ne-ni-da nir-jal2
&d;cu-&d;suen jickim hu-mu-un-til3-en en &d;nin-urta-ra
lugal &d;en-lil2-le ma-ra-an-cum2-ma-a mackim-zu he2-a
&d;nin-urta mah-di ur-saj gal ne-ni-da nir-jal2
&d;cu-&d;suen jickim hu-mu-un-til3-en en &d;nin-urta-ra
lugal &d;en-lil2-le ma-ra-an-cum2-ma-a mackim-zu he2-a
x &na4;nir7-a kug su-lim-ma kij2 gal-le-ec rib-ba
x-gin7 a2 mah-za im-mi-in-du mu-zu im-mi-in-sar
ul-ce3 nam-til3-la-ni en-nu-uj3 ci-im--ak
&d;cu-&d;suen-na kug su-lim-ma kij2 gal-le-ec rib-ba
x x-gin7 a2 mah-za im-mi-in-du mu-zu im-mi-in-sar
ul-ce3 nam-til3-la-ni en-nu-uj3 ci-im--ak
sa-jar-ra-am3
cag4 kug-ga x
inim sig10-sig10-ge inim-ma-ni u18-ru ec-bar-e x
x x x palil dijir-re-e-ne nij2-nam-ma gal-zu
x x &d;en-ki cag4 kuc2 an kug-ga ad gi4-gi4 kur gal
palil dijir-re-e-ne nij2-nam-ma gal-zu
x x &d;en-ki cag4 kuc2 an kug-ga ad gi4-gi4 kur gal
sa2 pad3-de3 dug4-ga-ni nu-kam3-me a-ra2-a-ni ni2
cag4 su3-ud-jal2 me car2-ra u5-a &d;en-lil2-gin7
&d;nu-dim2-mud barag kug si-par3-si-par3 an
en ni2 guru3 an urac-e tud-da pap gal
lugal a-ra2 zu &d;en-lil2-la2 saj en3 tar
zag dib dumu-saj an kug-ga me-ni cu nu-tej3-ja2
&d;en-lil2 ban3-da dug4-ga zid-da jic-hur-e x
&d;nu-dim2-mud en nam tar-tar-re kalam ge-en
&d;en-ki gud gal eridug&ki;-ga il2  x x
x buluj3 dirig &d;a-nun-ke4-ne
x nu dub un ka
u8-gin7
x jal2-la
&d;ic-me-&d;da-gan
x ud ha
ne e2 &d;en-lil2
&d;en-lil2-la2-ra ka  dug4-ga-ni
cag4 kuc2 an kug-ga
x zi ta du
&d;nu-dim2-mud
en eridug&ki;
&d;ic-me-&d;da-gan
dumu &d;en-lil2-la2
a2-zu mu-da--aj2
igi-jal2 pad3
jic-hur tuku
kug-zu nij2-nam-ma
kij2 mah
x x
me dirig
aga tum li
x x kurun2 &kac;ulucin3 x
ki.lugal.gub-a cu si ha-ra--sa2  giri17 cu ha-ra--jal2
sizkur2-ra ma-ra-ni-ib2-be2 x
&d;ic-me-&d;da-gan dumu &d;en-lil2-la2-ke4 nam-til3-la-na ud zig3-ga ud ha-ba-ni-ib2-su3-ud x
a-a &d;en-ki &d;ic-me-&d;da-gan dumu &d;en-lil2-la2-ke4 nam-til3-la-na ud zig3-ga ud ha-ba-ni-ib2-su3-ud x
jic-gi4-jal2-bi-im
bal-bal-e &d;en-ki-ka-kam
ninda ze2-eb bi2-in-gu7-a kac ze2 bi2-in-ga-naj
e2 mu-lu zid-de3 kurun2 bur-ra
u3-mu-un erim6-ma kur gal &d;mu-ul-lil2-le
nin erim6-ma ama gal &d;nin-lil2-le
cul &d;utu u3-mu-un hur-saj-ja2-ke4
&d;ce3-ri5-da en cul me2-ke4
&d;en-ki &d;nin-ki &d;en-mul &d;nin-mul-e
ki-ru-gu2 1-kam-ma
mu-lu zid ninda-zu
ud sud-da ga-am3 da-ri2-ce3
gub-ba-am3-da e-lum e-lum e-lum e-la-lu
mu-lu zid-zid-da-ke4 ninda-zu
u3-mu-un erim6-ma kur gal &d;mu-ul-lil2
nin erim6-ma ama gal &d;nin-lil2
cul &d;utu u3-mu-un hur-saj-ja2-ke4
&d;ce3-ri5-da en cul me2-ke4
ud su3-ra2 ga-am3 da-ri2-ce3
gub-ba-am3-da e-lum e-lum e-lum e-la-lu
mu-lu zid zi su3-ud-jal2
de3-emx(a.an)-tuku ga-am3 da-ri2-ce3
mu-lu zid-zid-da-ke4 zi su3-ud-jal2
de3-emx(a.an)-tuku ga-am3 da-ri2-ce3
gub-ba-am3-da e-lum e-lum e-lum e-la-lu
ki-ru-gu2 2-kam-ma
a-u3-am3-ma e2-a u3-li-li
al-li-li-am3-ma e2-a u3-li-li
kac de2-an-na-ni kurun2 de2-an-na-ni
sukkal u3-mu-un-zu-ra kurun2 de2-an-na-ni
&d;nuska &d;mu-ul-lil2-ra kurun2 de2-an-na-ni
kac ud-de3 i-de2 kac ne-em3 ga-ra-na8-na8
kurun2 ud-de3 i-de2 kurun2 ne-em3 ga-ra-te-en-ten
u3-mu-un gu7-a naj-a de3-ra-tuku-am3
&d;mu-ul-lil2 gu7-a naj-a de3-ra-tuku-am3
gu7-a-zu-ce3 gu am3-ci-ma-al ce am3-ci-ma-al
naj-a-zu-ce3 id2-da a-ectub&ku6; am3-ci-ma-al
gu7-a-zu-ce3 a-cag4-ga ce gu-nu am3-ci-ma-al
mu-lu zid ca-mu-ra-de6-a tuku-a-a
zid2 mu-lu zid-zid-da ca-mu-ra-de6-a tuku-a-a
cu-ni giri17ki-ri-a ca-ri-ma-al
gu7-a ca-mu-ra-ab-be2 naj-a ca-mu-ra-ab-be2
ki-ru-gu2 3-kam-ma
kac bur-ra-gi4-a cag4 gu2-bi gi4-a
ne-saj e2-e-ka kac bur-ra-gi4-a
bur gal-gal an-ne2 sug2-ga-ce3
ninda cu sikil-la ze2-ej3-ja2-ce3
e2 mu-lu zid-de3 cu e3-ba-ce3
mu-lu zid-zid-da-ke4 cu e3-ba-ce3
dim3-me-er mu-lu-ke4 cu e3-ba-ce3
u3-mu-un &d;am-an-ki-ke4 cu e3-ba-ce3
cag4-bi-ce3 mu-lu zid-de3 gu2-bi mu-un-ci-ib2-gi4
mu-lu zid-de3 mu-lu zid-zid-da-ke4 gu2-bi mu-un-ci-ib2-gi4
u3-mu-un erim6-ma kur gal &d;mu-ul-lil2 gu2-bi mu-un-ci-ib2-gi4
nin erim6-ma ama gal &d;nin-lil2 gu2-bi mu-un-ci-ib2-gi4
lu2 zid-zid-da-ke4 kac-zu bur-ra me-ri ki a-da-ab-ku
zabar-bi ci su3-ud-ma-al de3-ra-ab-dirig-ge
nibru&ki; du3-du3-a-ba x ki x x x-a-ba ce-eb e2-e x-a-ba
dam til3-la e2 x  dirig-ge
a e2-a a x
ki-ru-gu2 4-kam-ma
i-bi2 bar-mu-ci-ib i-bi2 bar-mu-ci-ib
&d;utu i-bi2 bar-mu-ci-ib i-bi2 bar-mu-ci-ib
am e2-babbar-ra i-bi2 bar-mu-ci-ib i-bi2 bar-mu-ci-ib
sun4 mu2 dumu &d;nin-gal-e tud-da x x x i-bi2 bar-mu-ci-ib
za-e i-bi2-zu gud tur3-ra um-ci-bar gud tur3-re am3-si
za-e i-bi2-zu e-ze2 amac-a um-ci-bar e-ze2 amac-e am3-si
lu2-ulu3-ra um-ci-bar me cu-e am3-x
ki-ru-gu2 5-kam-ma
munu4mu-nu-ta ce10x-x buru5-ta ma-ra-ra-de5-de5
ce-ta ce10 ce-en-kilim-ta ma-ra-ra-de5-de5
buru14 an-ta zu2 bir5&mucen;-ra me-e ma-ra-ra-de5-de5
aj2-e u3-mu-un-e de3-gu7-e im bi2-gu7
ur-saj cul &d;utu de3-na8-na8 im bi2-naj
cul &d;utu de3-cec-e ma-gu7-e de3-cec-e ma-na8-na8
ki-ru-gu2 6-kam-ma
kac dur2du-ur2 e2 lam-ra-zu
ugu lam-sa2-zu
sukkal zid gala
sukkal e2 zid-da
cul &d;utu x x
ki-ru-gu2 7-kam-ma
ud ca3-ab x
a kal-la
ne-saj kug
cul &d;utu kug
ki-ru-gu2 8-kam-ma
u3-li-li
&d;mu-ul-lil2
x
x x
dam x x x
da x x x x
lu2 x x x x x x
ama-ju10
ama-ju10
ki-ru-gu2 x-kam-ma


x
me zu2 kece2-ru me
ka-mud-jal2  e2 lugal
an ki nij2-dajal-ba umun2 ak na de5 kalam-ma
&d;nuska kur gal &d;en-lil2-le me-ni-ce3 mu-un-pad3-de3-en
zi su3-ud-jal2 en &d;nu-nam-nir-re tud-da
an ki-a pa e3 ca-mu-ri-in-ak en ki aj2-ja2-ni-me-en
e2-kur ec3 mah me nam-nun-na cu-zu-ce3 im-mi-si
me kug me mah me galam-galam-ma me a-a kur gal-la
kingal &d;nuska zid-de3-ec bi2-in-gub-en
uz-ga kug cu-luh sikil dadag-ga cita kug ja2-ja2-ja2
me nam-&d;en-lil2-la2 cu du7-du7 me gal cu mu-mu2-mu2
&d;nuska en nun-e pad3-da zid-de3-ec bi2-in-gub-en
jic-hur an ki-a si sa2-sa2-e an ki dajal-bi-ce3
ec-bar gal-gal-la jiri3 ja2-ja2 jarza du7-du7
&d;nuska en zid &d;en-lil2-la2 kur gal-e ma-ra-an-cum2
sukkal a2-nun-jal2 &d;en-lil2-la2 jidru kug cu du7
zag dib palil dijir-re-e-ne an ki pec-a
sukkal zid en inim-ma gal-gal-la dumu nir-jal2 an-na
gaba dajal nun-e a2 mah cum2-ma me nam-gal cu du7
sagi zabar kug dadag-ga en me &jic;bancur-ra
me-lem4 gal-la susbu cita abzu kisal-e saj nam-du8-u3
x x gal du6 kug-ga cu sa2-sa2 i3 saj ga saj ak
x x x cid ka-inim-ma gug sed4 cita kug du7-du7-du7
x x dadag dub3 bar-bar-re nidba si sa2-e
x
x
x
an
e2-kur
me gal-gal
e2
e2
me gal-gal
&d;nuska
e2-kur-re
&d;nuska
an ki
igi-ja2
x
an
ec3 x
di-zu di gal-gal
en idim gal-an-zu
dijir-ju10 tir-an-na-gin7
ub-cu-unken-na x
dijir gal-gal an ki-a
x x ki &d;en-lil2
x x x x
ud im x x
ur-saj jidru  za-a-da
en gu3 di x
im x x
x
mu mi-ri-in-sa4

me gal
x
x
x
x
x
x
x
jectug2 dajal nij2-nam-ma buru3-da igi-jal2 ki-car2-ra
&jic;al &jic;apin gana2 zid-de3-ec ka du8-u3 ab-sin2 ce gu-nu
guru7-du6 guru7-mac2-a-da sud-sud-da gu2 im-si-a x x x
mu he2-jal2-la giri17-zal-la x x nam-he2 til3 ud sud-da
&d;nuska ec3 mah-ta ca-mu-na-da-ab-cum2-mu
nitah kalag-ga a2 nam-ur-saj-ja2 me3-ce3 saj ja2-ja2
kalam du6-ul-du6-ul-e erim2-e izi cum2-mu hul ga-an-ze-er ma5-ma5
kur gu2 du3-a-ba jiri3 saga11 di kur nu-ce-ga
gud a2 gur-ra udu siki sug4 nidba gal-gal-la
&d;nuska en an-ne2 ki aj2 ca-mu-ra-da-an-ku4-ku4
me-zu kur-kur-ra kece2-ba cu zid-de3-ec ba-an-du7-u3
jarza nam-mah gal-gal-zu nij2 ca-ba-ab-gu-ul-gu-ul-u3
&d;nuska en gal dumu an-na me-tec2 he2-i-i
cita kug nam-nun-na gal sig7-ga ec-bar-re kij2-ja2
an ki-ce3 mah &d;udug e2-kur-ra e2-kur-re he2-du7
di gal ku5-ru ka-ac bar an ki-a en di gal pad3-da
a2 sa-par3 erim2-du-ce3 la2-a zid-du si sa2
ur-saj me huc gal me huc gal gur3-ru
ki-a ni2 me-lem4 u18-ru mah-gin7 dul-la
nam-mah gal-gal an-ne2 za3-mi2
mu mi-ri-in-dug4 a-a ugu-na
en galam-galam-ma dur2 ki jar-ra
me du7 ug su3-ud-da ug gub-ba
kingal &d;nuska za3-mi2-zu dug3-ga-am3
cir3-gid2-da &d;nuska-kam
lugal-e mu-ni nij2-ul-ce3
ud su3-ra2-ka pa e3 ak-de3
&d;cul-gi lugal urim5&ki;-ma-ke4
a2-na za3-mi2-bi-im kalag-ga-na cir3-bi-im
gal-an-zu nij2 saj-bi-ce3 e3-a-na mu da-ri2-bi-im
cag4-bal-bal-a ejer ud-da-ka cu-a bal-e-de3
kalag-ga dumu &d;nin-sumun2-ka-ra
jectug2 ejer-ra-bi igi-ce3 mu-un-na-de6
a2-ni cir3-ra silim-ec2 mu-un-e
dim2-ma nij2 sag9-ga cag4-ta du-a-ni ni2-bi i3-buluj5-e
lugal a lugal-e ru-a nin-e tud-da-me-en
&d;cul-gi-me-en dumu-gir15 cag4 zid-ta nam dug3 tar-ra-me-en
tur-ra-ju10-ne e2-dub-ba-a-a-am3
dub ki-en-gi ki-uri-ka nam-dub-sar-ra mi-ni-zu
nam-dumu-gir15 je26-e-gin7-nam im nu-mu-un-sar
nam-dub-sar-ra ki nam-kug-zu-ba lu2 im-mi-re6-re6
zi-zi-i ja2-ja2 cudum nij2-cid-de3 zag im-mi-til-til
&d;nanibgal sig7-ga &d;nisaba2-ke4
jectug2 jizzal2-la cu dajal ma-ni-in-dug4
dub-sar jal2 taka4-a nij2-e nu-dib-be2-me-en
sa nemurx(pirij.tur)-gin7 zig3-ga-ju10-ne
&ance;niskum(pirij)-gin7 kac4 kalag-ga di-ja2
cag4 an-na-ke4 hul2-la ma-ab-de6
a-la-ja2 &d;en-lil2-le gu3 zid ma-ni-in-de2
nam-si-sa2-ju10-uc jidru ma-an-cum2-mu-uc
gu2 kur-kur-ra-ka jiri3 ba-da-gub
&jic;tukul-ja2 mu-bi sig-ce3 mu-un-jal2
aga3-kar2 sig10-ga-ju10 igi-nim-ce3 mu-un-jal2
me3 cen-cen-na um-ta-ab-e3-en
ki ib2-dug4-ga &d;en-lil2-la2-ce3
ama erin2-na-ju10-u8 igi-ce3 ba-du-un
igi-bar-ra-ju10-u8 a-cag4 ba-ab-zalag-ge-en
je26-e-me-en &jic;tukul-la a-la mu-un-ja2-ja2-an
&urud;cukur &urud;ma-sa-tum a-ba-da-ab-jal2-le-en-na
&kuc;da-lu-uc2-a a2-sag3-ge-bi mu-zu
im-dug im-lag hul sag3-ga-ju10
mir im ne3-jal2-la-gin7 dal-le-da-bi
cag4 dab-ba-ju10-u8 la-ba-ab-dib-be2-en
ni2 zi ir kur-re ba-ab-cum2-mu-un
cec gu5-li-ju10 cul &d;utu-am3
ki zi-cag4-jal2-la-ka igi mu-na-ni-du8
&d;cul-gi-me-en dalla e3-bi-a inim mu-un-da-bal-e-en
dijir igi sag9 me3-ja2-a-kam
cul &d;utu kur-ra ki aj2 &d;lamma &jic;tukul-ja2-kam
inim-ma-ni-ce3 ga-mu-un-kalag-ge la ga-mu-un-ne3-e
me3 jic jic-e la2-a-ba &d;utu ja2-a-ar ma-an-e3
&jic;tukul igi-nim-ma dug3-ja2 bi2-tar
sig-ce3 elam&ki;-ma gu3-ba jic ma-ab-us2
ki-bal &jic;tukul-ja2 a-na ba-zig3-zig3-ga
nam-lu2-ulu3-bi ce sahar-ra-gin7
ki-en-gi ki-uri ha-ba-ni-du8
nij2 ak-a-ja2 ni2-bi ga-buluj5
kalag-ga-ja2 mu-bi a2 bi2-su3-ud
jectug2-ju10 nij2 galam-ma sug4-ga-am3
a-na-ju10 nij2 ka-ge dib-ba nu
nam-nun-da du-du-a-ju10-ne
&u2;numun2 jic hul &u2;numun2 jic hul zukum-ma-ju10-ne
til-lu-ug til-lu-ug-da nij2-zi-jal2 edin-na dab5-dab5-be2-da-ju10-ne
ur-mah ug ucumgal edin-na-ke4
me-da im-ti-ba me-a jen-na-ba
gu3 nam-ur-saj-ja2-bi-ir edin-na ja2-la ha-ba-ni-dag-dag
sa-du3-a-ta ba-ra-ab-ci-jen-ne-en
ce-er-tab-ta en-nu-uj3 ba-ra-bi2-ak
a2 jic-la2-a ba-ab-ak &jic;tukul ba-ra-bi2-cubub
ud zu2 sis-a-bi &urud;cukur zi-ba he2-bi2-jar
za-pa-aj2-bi-ce3 gaba-ju10 ba-ra-bi2-zig3
je26-e tuc-ju10-ce3 ba-ra-ba-ta-jen-ne-en
ur-saj ur-saj-e gaz-a-gin7
edin-na nij2 ul4-la-ac hu-mu-ni-ak
gu3 cubtum5-ma ki jiri3 kud-da-ba edin-ba hu-mu-sig9-si-ig
tur3 amac ki saj bi2-in-bur2-bur2-ra
sipad ildum2-ma-bi-ir su-bi hu-mu-dug3
ud me-da ud ul-le2-a-ce3
ga-nam 1(ac)-bi ba-an-da-sig10-ga lu2 nam-mu-un-ci-ib-be2
ur-mah &jic;tukul-la bi2-til-la-ju10
a-ra2-bi zag-bi-ce3 cid-bi ba-ra-zu
nij2 ak-a-ja2 ni2-bi ga-buluj5
kalag-ga-ja2 mu-bi a2 bi2-su3-ud
jectug2-ju10 nij2 galam-ma sug4-ga-am3
a-na-ju10 nij2 ka-ge dib-ba nu
&d;cul-gi dijir nam-juruc-a saj-kal erin2-na-me-en
tir-ra sa i-ni-sa2 ti galam-ma i-ni-gid2
nij2 cu 2(man) a2-ta ri-a-ja2 &jic;gag-pan he2-ni-ib-ri-en
am gal gud an-na sumun2 alim gu3 ib2-de2-de2-e
kur-ur2-ra saj bal-e-da-bi
a2 ne3-jal2-la-ja2 ti zu2 mu-ni-in-ri
u3 ur5-re nij2 la-ga me-dim2
zi-bi edin-na cub-cub-bu-da-bi
an-za-gar3 libir-ra-gin7 hu-mu-cubub
saj-bi &jic;naja3 hul-gin7 ki he2-bi2-tag
ance edin-na-ce3 &jic;es2-ad la-ba-nu2-en pu2 la-ba-ba-al-e
&jic;gag-u2-tag-ga la-ba-ci-gid2-en
gaba-ri-ju10-gin7 dub3 bi2-bur2
gaz tur-ba dur3 sal-la gaz-gin7-nam la-ba-ci-ni10-ni10-de3
ceg9-bar ne3-jal2-la edin-na kac4 di-da-bi
ur5-bi &jic;gag-ta ba-ta-la2
a2 1(ac) zig3-ga-ju10 ki-a ba-ab-ha-za
&jic;gag-pan-ta zu2 kece2-ja2 na-me
im-ri-a 1-am3 lu2 na-ma-ta-ed2-e
nitah igi si sa2-a-me-en
ab-ru-um ki-iz-ru-um-ma du-a-ju10-ne
&jic;ilar sag3-ge-bi gal-zu-me-en
jic-nu11 an-ta cu bar-ra-gin7 kac4 dug4-bi
nij2 bi2-ra-a-ju10 ki-bi nu-zi-zi-i
nij2-gu2-un-na-ce3 da ba-ri-e
&jic;ellag nij2 an-na dirig-ga-am3 tug2-gin7 im-ra-ra-an
nij2-ur2-4 nim-gin7 jir2-re-da a2-sag3 bi2-ib-cubub-be2-en
&d;cul-gi-me-en dub3 cu bar-ra-gin7 mac am3-mi-ib2-dab5-be2-en
a2-ju10 nij2 na-me la-ba-dab5-be2 ma-ga-tum ma-cum2
ki-jiri3-jen-ju10 nij2 mu-un-jar-jar
edin-ta du-ju10-ne nij2 mu-un-ci-la2-la2
ama ugu-ju10 &d;nin-sumun2-ka-ra
dumu nij2 5 nij2 10-ni je26-e-me-en
nij2 ak-ja2 ni2-bi ga-buluj5
kalag-ga-ja2 mu-bi a2 bi2-su3-ud
jectug2-ju10 nij2 galam-ma sug4-ga-am3
a-na-ju10 nij2 ka-ge dib-ba nu
lugal-me-en ur-saj cu du7-a kalam-ma kur2-ra-am3
&d;cul-gi nir-jal2 usu gal-gal-la-me-en
kalag-ga-me-en nij2 saj nu-gen6-me-en nij2-hul nu-zu-me-en
id2-da &jic;ma2-gur8-ju10 gu2 nu-mu-da-ja2-ja2
ance erin2-na-ju10 zi-bi nu-mu-e-da-cub-be2
cec gu5-li-ju10 cul &d;utu-gin7
zag-ce3 pirij-gin7 sug2-sug2-ge-ja2
ance sahar la2 ug-gin7 ceg11 gi4-a-ja2 kuc7 sag9-ga-bi-me-en
dur3ur3-gin7 kac4-a ne3-ju10 nu-silig-ge
kac4-ta e3-a-me-en dub3 nu-kuc2-u3-me-en
nam-te nu-jal2-me-en isic-a gud-gu4-ud-me-en
inim-ju10 nij2 ka-ta nu-cub-bu-dam
mi2-ju10 di nij2-gen6-na-ka ka-ga14 mu-ci-jal2
mac2-cu-gid2-gid2 dadag-ga-me-en
jiri3-jen-na inim uzu-ga-ka &d;nin-tur5-bi je26-e-me-en
cu-luh-ha nam-icib cu du7-de3
en-ra za3-mi2 di-de3 ji6-par4-ce3 huj-e
lu2-mah nin-dijir cag4 kug-ge pad3-da
sig-ce3 saj ja2-ja2 nim-ce3 aga3-kar2 sig10-ge
e2 cu-nir-ra-ke4 jal2 da13-da13-x
jic-gid2-da a me3 tu5-tu5-x
ki-bal-a-ce3 sa2 galam-ma ja2-ja2-x
inim dijir-re-e-ne nij2 kal-kal-la-am3
sila4 babbar udu kij2-gi4-a-ka inim-jar u3-bi2-jar-jar
ki mu pad3-da-ba a eca ba-ni-de2
inim sizkur2-ra-ka udu sa am3-mi-ni-ib2-gi4-gi4-in
mac2-cu-gid2-gid2-ju10 na-ja2-ah-gin7 u6 mu-e
udu sa gi4-a cu-ja2 ma-an-dab
sag9-ga hul-da la-ba-an-da-ha-ze2-en
cag4 zalag ni2-ja2-me-en igi-ju10-ta i3-du-un
lugal-me-en cag4 udu 1-a-kam
a2 aj2-ja2 nij2 ki-car2-ra-ka igi mu-na-ni-du8
nij2 ak-ja2 ni2-bi ga-buluj5
kalag-ga-ja2 mu-bi a2 bi2-su3-ud
jectug2-ju10 nij2 galam-ma sug4-ga-am3
a-na-ju10 nij2 ka-ge dib-ba nu
&d;cul-gi lugal urim5&ki;-ma-me-en
u3 nam-nar-ra gu2-ju10 ha-na-cum2
nij2 na-me-bi la-ba-da-an-gib-en
tigi a-da-ab nam-nar cu du7-a buru3 dajal-bi mu-zu
jic cu-kar2-ke4 cag4 bi2-ib-dab5
si ak-de3 a2 nu-mu-e-ci-ib-gaz-e-en
zi-zi-i cu2-cu2-ba jic mu-e-hur-hur
&jic;gu2-uc za-mi2-a kam-ma sag9-ga mi-ni-zu
&jic;sa-ec5 u3 cag4 nam-nar-ra-ka cag4 du-bu-la mi-ni-zu
&jic;mi-ri2-tum nij2 e2 sig9-ga-ke4 cu mu-un-gid2-gid2-de3
&jic;al-jar &jic;sa-bi2-tum in-dim2 lugal-la aga cu-si mu-ni-zu
&jic;ur-za-ba-bi2-tum &jic;har-har &jic;za-na-ru
&jic;ur-gu-la &jic;dim3-lu2-ma2-gur8-ra ne-gin7 gu3 mi-ni-e3
dumu nar-ra cu tam-tam-ma-gin7
jic-gu3-di jic la-ba-ra-ab-tuku-a ki-ju10-uc lu2 mu-ni-ib-du-x (x)
u3-ne-en cag4-bi ba-zu-zu
nij2 ud-bi-ce3 cu-ja2 jal2-la-gin7 ba-e-de3-ja2-ja2-de3-x
ad pad3-de3 gid2-i tu-lu gen6-na cu-ja2 la-ba-ra-e3
gi-di gi sipad-gin7 nu-um-me
cumun-ca4 mur ca4-e i-si-ic ja2-ja2
cag4 gen6 saj us2-bi-gin7 i3-zu
hul2-hul2-le-me-en dug3-dug3-ge-me-en
giri17-zal nam-nun-na ud zal-zal-le-me-en
lu2-u18-lu ni2-te-a-ni-ce3 jectug2 he2-ja2-ja2
nij2-bi nij2 igi nijin2-na-ka
zag nam-til3-la saj im-gi4-a
ze2 kur nam-gu2-ka3-ka lu2 la-ba-an-da13-da13-e
kalag-ga ne3-ni-ta nir-jal2-la-me-en
mu mah-a-ni-ta nir-jal2-e
nij2 he2-em-gu-ul-gu-ul-e a-na-ac ba-ni-ib-la2-e
ama ugu-ju10 &d;nin-sumun2-na-ra ama na-an-da-u3-tud
hul2-hul2-le-ja2 dug3-dug3-ge-ja2
a-sila3-jar-ra-ju10 mi2-ec2 ma-ni-in-dug4
nij2-lul-la ka-ga14 nu-un-jal2
munus-e tur-ra cu nu-bar-re
e2-gal-ja2 nij2-hul2-hul2-la ud mi-ni-ib2-zal-zal-e
&d;cul-gi-me-en til3-la ud su3-ra2-ka nij2 mi-ni-ib-gu-ul-gu-ul-lu-ja2
lugal-me-en ud nam-ju10 ba-tar-ra-ta
til3-la ur5 sag9-ge nij2 gu-ul-gu-ul-lu-ja2
igi &d;utu dumu &d;nin-gal-la-ka-ce3 ba-ra-ma-ni-la2
lugal-me-en ud til3-la su3-ra2-ce3
mu-ju10 ud ul-le2-a-ac cir3-re he2-em-dug3-ge
cir3 zu-ju10-gin7 inim zu-ju10-gin7
nij2 saj gi4-a mul-an-bi-me-en
ni2 saj-ki e2-gal gen6-ne2-dam
saj-gag gi-nindan iri&ki; du3-du3-u3-dam
ni2 saj-ki-ju10 a-ba-da-ab-jal2-la-am3
kur-kur &jic;kab-gin7 a-ba-da-ab-jal2-en-na
ni2 me-lem4 &jic;kar2 sig10-sig10 cu-ja2
&jic;rab3-gin7 kalam-ma a-ba-da-jal2-le-na
nam-tag-ga sag3-ge du8-u3-bi mu-zu
inim-ma gal-gal-la silim-zu jal2-la-me-en
a e3-a-gin7 gu3 gal ud gal ud a x x
hi-il-zum&ki; dab5-be2 elam um-ci-x
a2-jal2 inim-ma-bi-ir gaba-ri-ni mu-zu
dumu ki-en-gi&ki;-ra numun-ba je26-e-me-en
ur-saj ki-en-gi&ki;-ra ur-saj je26-e-me-en
3-kam-ma-ac lu2 kur ku10-ku10-ga-ke4
je26-e-me-en gu3 mu-na-de2-e
4-kam-ma-ac mar-tu lu2 kur-ra a x (x)
eme bal-e mu-un-da-an-gub-be2
je26-e eme-ni-ta inim-inim kilib-ba-ni si mu-un-na-ab-sa2-e
5-kam-ma-ac su-bir4&ki;-a u.nam.kur gu3 ra
eme-na dumu iri-na nu-me-en-na inim ba-an-di-ni-ib-kar-re
di ki-en-gi&ki;-ke4 si sa2-da-ju10-ne
5-bi eme-bi ba-ni-ib-gi4-gi4-in
e2-gal-ja2 kac4 inim bal-e eme-e li-bi2-du3-e
di-til-la-ja2 cag4 uc im-gu7
gal-zu nam-lugal an-ta-jal2-bi-me-en
unken jar-ra-ju10 uj3 saj sig10-ga-gin7
nijir gal si gu3 sa gu3-bi-a ni2 cag4-ga cub-bu-de3
ad gi4-gi4-da inim car2-car2-dam
pu-uh2-ru-um&ki; nam tar-tar-re-de3
cagina-ju10-ne-er ad gi4-gi4 mu-un-zu inim car2-car2 mu-zu
inim id2-gin7 unu2-ba suh-ra-ba
cer7-da saj i3-tum2-tum2-ja2 ma-da gal-gal-ja2 suhuc ma-ab-ge-en-ge-en
inim-ta &jic;tukul-gin7 iri lah5-me-en
nam-kug-zu-ju10 gam-gam-da-bi-gin7
nam-kalag-ga saj-izi bar7-a-gin7
ama tuku nu-me-en cag4 inim-ma mu-zu
inim-ju10 saj i3 li inim-ma-kam
cag4 izi-gin7 bar7-a sed4-bi mu-zu
ka jic-gi-gin7 izi-ba cum2-ma te-en-te-en-bi mu-zu
inim-ju10 lu2-inim-ma dirig-ga ki mu-un-ci-ib-la2-e
nij2 kal-kal-la je26-e lu2-bi-me-en
sun5-na dugud-bi saj-bi ma-kal
nij2 na-me-ja2 la-ba-da-kar2-kar2-re-de3
inim an-na inim &d;en-lil2-la2-ta
zi kalam-ma zi kur-kur-ra-ka giri17 cu ca-ba-jal2
ja2-la nu-dag-ge muc3 nu-tum2-mu-bi-me-en
dijir-re-e-ne gub-bu in-ga-zu
&d;a-nun-na-ke4-ne cag4 sed4-de3 mu-zu
&d;cul-gi nam-nun-na gu2 gal pec11-a-me-en
nij2 gal-gal-la a-ba-da-jal2-le-en-na
cag4-ja2 hul2-la a-ba-da-jal2-la
nij2 ja2-la dag-dag-ge bar-ce3 nu-cub-be2-me-en
ur5-gin7 gid2-gid2 saj jal2-a-me-en
a2 ki-lul-la nu-mu-ci-aj2-ja2
a-gar3 gal-gal-e gu2 mu-un-cum2
gan2-ne2 gana2 zid-de3 jic mu-ni-in-du3
du6 saj eg2 pa5-re a2 cum2-mu-me-en
i3 gal-gal-me-en siki gal-gal-me-en
gu nam-ju10 mah ce nam-ju10 mah
enmen2 cag4-jar dijir-re-e-ne-ka cag4-zarah ma-ab-gu-ul-gu-ul
&d;cul-gi-me-en zi ki-en-gi-ra-me-en
lugal bad-ba9-ra2 gaba-ri nu-tuku-me-en
in-ga-ab-be2-en nij2-ju10 nij2 gal-am3
lugal-me-en a-na-ju10 cu ba-ab-tej3-je26-e
jectug2 a2 dirig nam-si-sa2-ju10-uc
inim gen6-na nij2 nu-ha-lam-e-ju10-uc
&d;ictaran-gin7 di ku5-ru gal-zu-ju10-uc
&d;en-lil2-le a2 uj3 lu-a-na mu-da-an-aj2-ja2-ta
uri he2-em dumu ki-en-gi-ra he2-em
ki gu-ti-um&ki; lu2 i-&d;utu he2-em
lugal ud ul-le-a 1-ra
cag4-ju10 nij2-a2-zig3 ba-ra-mu-un-na-ta-ab-de6
nam-lu2-ulu3 us2-a an-ta sig10-ga-ta
jectug2 dab5-ba-ba na-ja2-ah-bi nu-me-en-na
en3-du ud-bi-ta libir-ra ul-le2-a
tigi za-am-za-am cu ci-tum2-mu-de3
ud na-me lul-ce3 ba-ra-bi2-pad3 ka-ge ba-ra-bi2-gi4
nij2 libir-ra-bi en he2-bi-tar-tar cub-bu-de3 ba-ra-bi2-cum2
tigi za-am-za-am ki di-bi nij2 na-me jectug2-ga he2-ni-us2
cir3-gid2-da-bi e2 dug3-ga-ja2 pa e3 ha-ba-ni-ak
nij2 cu-ta ba-ra-cub-bu-da-bi
cu nam-nar-ra-ke4 he2-bi2-la2-la2
cag4 kalam-ma-ke4 izi zal-gin7 he2-bi2-ak
a-na ab-tuku ur5-re ib2-hul
a-ba nam-til3 an-na ba-e-e3
ud me-da ud ul-le2-a-ce3
lu2 &d;en-lil2-la2 mu-un-zi-zi-i
tukum-bi je26-e-gin7-nam lugal si sa2-am3
mi2 cudu3 cir3 nam-kug-zu-ju10
a2 nam-ur-saj-ja2 ki-jiri3-jen-na-ju10
lugal-bi-ir e2-gal dug3-ga-na he2-na-an-us2
nij2 in-na-dug3-ga cag4-ce3 he2-na-gid2
mi2-ja2 usu-bi he2-en-zi-zi-i
cir3-ja2 a-la-bi he2-en-tum2-tum2-mu
jectug2 gal-gal-ju10 ur5-da hu-mu-na-ak
kalag-ga nij2 in-da-sig10-ge-da-gin7
ki a2-na la-ba-ni-ib-jal2-la-am3
nij2-nam-ju10-u8 cu ha-ba-an-sag3-sag3-ge me-tec2 hu-mu-i-i
mu dug3-ga-ju10 he2-en-pad3-pad3-de3
tukum-bi cag4-ga-ni nij2-erim2 mu-e-ci-ib2-tum3
nij2 na-me-ja2 saj ba-an-sag3
lu2 a2 zig3-ga-bi-ir &d;nanna di he2-en-e
&d;utu saj-izi-e cu he2-en-da-ab-ri-e
lugal-bi ki-jiri3-jen-na he2-du inim-ma-ni al-ze2-er
un-ga-til3 ud til3-la-ni-a
nij2 usu-na he2-en-ak en3-du me-da tum3
lugal-me-en in-ga-zu-a-ta nij2-me-jar gu3 i3-de2
jectug2-jectug2-ga dirig-ga-ju10-ce3
um-mi-a-gin7 mu libir-ra-ju10-ce3
nij2-umun2-a en3-du-ju10 he2-en-pad3-de3 mul-an he2-u3-tud
sig-ce3 urim5&ki;-ma ki sikil-la bi2-mu2
e2-jectug2.&d;nisaba mul en3-du-ja2-ka
nim-ce3 nibru&ki;-a ki-gal-la bi2-gub
cudu3 e2-kur-ra ki he2-us2-sa-ju10-uc
dub-sar he2-gub cu-ni he2-eb-dab5-be2
nar he2-gub gu3 hu-mu-un-ne2-re-de2
e2-dub-ba-a da-ri2 hur nu-kur2-ru-dam
ki-umun2 da-ri2 hur nu-silig-ge-dam
jectug2 dab5-ba-ju10 i3-ne-ec2 ne-e ur5-ra-am3
nij2 ka-ge dib-ba ki-car2-ra
jiri3-jen-na inim en3-du-ja2-kam a-na mu-ci-jal2-la
an &d;en-lil2 &d;utu &d;inana lul ba-ra-na he2-ge-en
u3 nam-erim2-e lu2 na-an-ga-am3-me
ud ne-e mu-sar-ra-ju10-a
iri nu-mu-un-gul-la bad3 nu-mu-un-sig10-ga-ju10
kur gi-sig-gin7 nu-mu-un-dub2-ba-ju10
ar2 zag li-bi2-til-til-la-ju10
a-na-gin7-nam nar-e en3-du-a mu-ci-ja2-ja2-a
nij2-umun2-a saj-kal mu da-ri2-kam
nij2-lul nij2-gen6-na nu-me-a sar-re-bi a-na-gin7-nam
lugal-me-en a2-ja2 &d;lamma-bi kalag-ga-na cir3-bi-im
ki-jiri3-jen-na-ju10 nar-e mu-ci-in-jar
en3-du-ju10 nij2 nu-ha-lam-e-de3
inim-ju10 nij2 ka-ta nu-cub-bu-de3
je26-e lugal kalam-ma dug3-ga-me-en
numun ba-i-i-ta zag uj3 lu-a-ce3
lugal nij2-ja2 nij2 bi2-in-sig10-ga-am3
aga-ni an-ne2 ba-ra-ba-ta-an-il2
jidru-ni barag nam-lugal-la-ta ba-ra-ba-ta-ed3-de3
kalag-ga nam-kug-zu jectug2 cum2-ma-me-en
nij2 gal-gal-ja2 zag-bi til-la
pirij igi &urud;cukur-ra ga-rac&sar;-gin7 cab-cab-e
nemurx(pirij.tur) cu zig3-ga igi &jic;ga-rig2-ak gi-gin7 ca5-ca5-dam
zi-bi ur-gir15-gin7 &urud;dur10-uc ne-ne-ga
sumun2 usu gal-gal gud a2 nu-gi4-a
gud kur-bi-ce3 du-ba edin-na mi-ni-gaz-za
kur-ba cu-a bal-e-da-bi
hur-saj nij2 cag4-ge nu-gid2-i-gin7
cag4-ge cu nu-tej3-je26-e-gin7 ib2-ak
inim ib2-ta-du.du i-gi4-in-zu lul na-nam
ki nam-dub-ba inim dugud-dugud-da-bi
nam-kug-zu-ju10 nam-kalag-ga-ju10
a2 jal2 taka4-a ki silim-ec2 di-ja2
mu-un-zu-a-na nu-mu-un--na
nij2-gen6-na-ju10 nij2-lul-la-gin7
cu tec2-a mu-un-ru-gu2 ka tar-ra mu-un-si-il-le
ur-saj kalag-ga-ni kalag-ga rib-ba-me-en
&d;cul-gi jissu-a-ni kur-ra la2-a-me-en
lugal &jic;tukul a-ru-ub ki-bal-na je26-e-me-en
mu da-ri2-ju10 a2 gal bi2-su3-ud
i3-ne-ec2 &d;utu ud ne-a-a
kur dumu ki-en-gi-ra nu-zu-ba
sa-dur2 kaskal-bi-ce3 cu la-ba-jal2-la-ba
zag-ba ka-inim-ma lu2 nu-gub-gub-ba
cec di4-di4-la2 lu2-inim-ma-be2-ne
dumu-saj inim u3-tud cir3 kad4 inim kad4-bi-im
cir3-ja2 mul-an-gin7 gu3 im-de2-e-ne
inim-ju10-ta x-gin7 ki im-tag-tag-ge-ne
buru5&mucen; du-a-gin7
-da la-ba-an-dug4
zag til-la-me-en
x-ba nir-jal2-me-en
-a mu-da-an-zu
jar  su3-ud-da
x x x x x je26-e-me-en
x x x tag-tag-da-bi
e2-bi-a lu2 si sa2-bi kun4 dib-be2-me-en
lu2 mu pad3-da &d;nanna-me-en
saj us2 e2 &d;en-lil2-ka ama-a-tud an-na-me-en
&d;cul-gi-me-en e2-ju10 e2-hur-saj e2-gal e2-gal-bi-im
ki-tuc nam-lugal-ja2 za3-mi2 gal-gal-la-kam
hur-saj za-gin3-na-gin7 ca-ba-an-galam-en
&d;inana nin dijir-re-e-ne-ke4
a2-ja2 &d;lamma-bi-im kalag-ga-ja2 cir3-bi-im
lugal-lugal-e-ne-er dirig-ga-me-en
nij2 ki-car2-ra-ke4 cu mi-ni-in-du7
za3-mi2-ju10 dug3-ga-am3
&d;nisaba za3-mi2
nin me nun-na ud-gin7 dalla e3 hi-li zid-da ul-ce3 pad3-da
&d;na-na-a me-te e2-an-ka in-nin-ra tum2-ma
gal-zu nu-u8-gig-ge nin kur-kur-ra zid-de3-ec-ce3 pad3-da
&d;na-na-a kalam e2-an-ka igi-jal2 cum2-mu ba-e-zu
bar-sud-am3
an-gin7 sag9 munus saj mac3 nin dal-dal-le-e du7
&d;na-na-a kug &d;inana-ke4 zid-de3-ec umun2 ak
munus mul-an he2-me-a nin kug-zu nij2-nam-ce3 jal2-la
munus zid cag4 su3-ra2 nin inim-ce3 jal2-la-bi i3-zal-le-ec
umuc kug &d;inana-ke4 ak nu-u8-gig-e ki aj2
&d;na-na-a di-kud gal dijir dur2 mah ki unug&ki;-ga til3-la
cag4-ba-tuku-am3
munus zid ec-bar dug3 kalam-ma-kam di-di-bi gal-zu
&d;na-na-a si sa2 iri uj3 lu-a igi-jal2
munus mah inim kug dug4-ge du7 nin hi-li-a tum2-ma
&d;na-na-a saj il2 e2-an-ka lu2 inim sag9-ge kalam-ma
bar-sud 2-kam-ma-am3
an-e igi sag9 kalam-ma lugal kur-kur-ra
&d;na-na-a kalam e2-an-na  hi-li
cul sipad zid dumu &d;nu-nam-nir-re in-
&d;ic-bi-er3-ra me gal-di  gu
&d;na-na-a su3-ud-ce3 a-ra-zu-ni kurun-gin7 su-ub x en li zid-da-na-ka e2-an-na-kam
ca-ba-du-ga
&d;ic-bi-er3-ra saj us2 muc3 nu-tum2-mu e2-an-na
sa-gid2-da-am3
ca-mu-da-pad3 &d;na-na-a kalam-ma nu-u8-gig-e ki aj2-zu
&d;ic-bi-er3-ra ul-ce3 lu2 inim sag9-ga-ni he2-me-en
jic-gi4-jal2-bi-im
nin gal cag4 ki zi-cag4-jal2 tum2-ma nu-u8-gig-e sa2-bi cu ja2-ja2
me giri17-zal cu dajal nu-u8-gig-e ma-ra-an-cum2
&d;na-na-a nin gal cag4 ki zi-cag4-jal2 tum2-ma nu-u8-gig-e sa2-bi cu ja2-ja2
uj3-e &d;ic-bi-er3-ra lugal sipad-bi-me-en
&d;na-na-a inim dug4 an-na-ta nin kur-kur-ra za-e-me-en
ec3-e kul-aba4 x in x ca-mu-na-ab-be2
uj3-e za-ra cag4-bi im-mi-nijin2 ci-im-da-ab-be2-en
&d;na-na-a munus zid mu he2-sag9 saj gig2-ga-me-en
inim kug-zu-zu in-nin-na-ra zal-le-ec im-ma-sag9
cul hi-li-a pad3-da nu-u8-gig-e dumu &d;en-lil2-ke4
&d;na-na-a in-nin me kug-zu ka ca-ra-mu2-mu2
ki-nu2-ce3 igi zid nam-til3-la za-e ne hu-mu-ni-in-du8
&d;ic-bi-er3-ra cul hi-li-a pad3-da
sa-jar-ra-am3
tigi &d;na-na-a-kam
lugal-ju10 gud gal a2 gu2-nu muc-huc igi pirij-ja2
sipad cul-gi gud gal a2 gu2-nu muc-huc igi pirij-ja2
amar tur3 he2-jal2-la tud-da gu2 mar-mar-re di-de3
kalag-ga nam-ur-saj-ja2 tum2-ma he2-du7 kalam-ma-na
nitah zid &d;utu-u3 nij2-si-sa2 saj-e-ec2 rig7-ga
nemurx(pirij.tur) ban3-da ga zid gu7-a gud a2 gur8 pirij gal-ce3 tud-da
sun4 za-gin3 gaba kug-ga u6 di
lugal saj-men-na hi-li-bi
cul-gi aga zid-da he2-du7-bi
suh-gir11 nam-dijir-ra tum2-tum2
lu2 an-ne2 mu dug3-ga sa4-a
sipad zid a2 cum2-ma &d;en-lil2-la2
cul-gi &d;nin-lil2-la2 ki aj2 cag4-ga-na
lugal-ju10 za-gin7 a-ba an-ga-kalag a-ba an-ga-a-da-sa2
a-ba za-gin7 cag4-ta jectug2-ga cu dajal mu-ni-in-dug4
nam-ur-saj-zu-u3 pa he2-e3-e3
nam-kalag-ga-zu mi2 dug3 he2-e
a nam-ug  sah6-me-en3
gaba-jal2 x
lipic-tuku
ud e2-kur-ra
kur gu2-erim2-jal2-la-ce3 iri gul-gul-me-en3
pirij eme ed2-de3
nemurx(pirij.tur)-gin7
ucumgal
kur gu2-erim2-jal2 &d;nanna-a-ka uj3-ba gu3 mi-ri2-a ra-ra-me-en3
am zid am gal-ce3 tud-da-gin7 si-muc gu2-nu-me-en3
nij2-cu &jic;gigir2 har-ra-an-na sig10-ga-me-en3
&ance;ni-is-ku-gin7 kac4 ne-jal2-la-zu-u2 &d;en-lil2 hul2-le-me-en3
&jic;ildag2 ki-en-du zag-ga du3-a-gin7 usu-a-me-en3
mec3 zid gurun7-na gun3-a-gin7 u6 di dug3-ga-me-en3
jicnimbar dilmun kug-gin7 &d;nin-e2-gal-ke4 mi2 zid dug4-ga-me-en3
&jic;erin duru5 ha-cu-ur2-re mu2-a-gin7 jissu dug3-ga-me-en3
lugal-ju10 za-gin7 a-ba an-ga-kalag a-ba an-ga-a-da-sa2
a-ba za-gin7 cag4-ta jectug2-ga cu dajal mu-ni-in-dug4
nam-ur-saj-zu-u3 pa he2-e3-e3
nam-kalag-ga-zu-u3 mi2 dug3 he2-e
sipad cul-gi a-zu cag4 kug-ga ud ba-an-ri-a
ama ugu4-zu &d;nin-sumun2-ke4 mu-u3-tud-e-en3
dijir-zu kug &d;lugal-ban3-da mu-u3-dim2-e-en3
ama &d;nin-tur5-re mi2 zid mu-u3-dug4
an-ne2 mu dug3-ga mu-ri-in-sa4
&d;en-lil2-le saj-zu mu-un-il2
&d;nin-lil2-le ki mu-ra-an-aj2
dumu nun e2-kur-ra
lugal ma2-gur8 kug an-ne dirig-ga
&d;nanna en
&d;suen
ud im x
mu ki  im
nu-dim2-mud
jic tur-tur-gin7 mi2
&jic;ildag2-gin7
&jic;mec3 &jic;jicnimbar-gin7 mi2 zid mu-ni-in-dug4
ud-ba  an-ne2 x x  dub mu-u3-ci-x x nam mu-u3-ci-x x
&d;nin-lil2-x sizkur a-ra-zu-a cag4 im-ma-an-sed4
an ki nam tar-tar-ra na-nam na-nam dijir an-na ba-sug2-sug2-ge-ec
sig-ta igi-nim-ce3 kalam-ma &d;en-lil2 lugal kur-kur-ra-ke4 nam-sipad-bi ma-ra-an-cum2
lugal-ju10 za-gin7 a-ba an-ga-kalag a-ba an-ga-a-da-sa2
a-ba za-gin7 cag4-ta jectug2-ga cu dajal mu-ni-in-dug4
nam-ur-saj-zu-u3 pa he2-e3-e3
nam-kalag-ga-zu-u3 mi2 dug3 he2-e
ur-saj-me-en3 x x x-e gub-ba-ta
kur gu2-erim2-jal2 &d;nanna-a-ka x ceg12 i3-ni-gi4
x x-ce3 &d;en-lil2-la2-ka x za-pa-aj2 dub2-i3
lugal-ju10 x x x x ba x
x du3-a  ka gud gal x
&jic;cudul kalag-ga  nam-ur-saj-ja2
lugal-me-en3 kur-re x galam ba-ta-e3 uj3 sig10-ce3 ga-am3-taka4
gu2 kur-ra-ke4 jiri3 u3-mi-us2
ki-bal-e cu si-ig-ga ga-am3-dug4
x x x x ne x gim x x u3-mu-ni-cub
saj-ja2-ni jiri3 u3-mi-ni-us2
x x x-ni u3-mun sur-ra gi4-ni-in-ug7
x x x-la-dam su nij2 nu bad-bi-ir
mitum-ju10-u3 ur zu2 sis-a-gin7 gug hu-mu-u3-ra-ra-ra
im du8 (x) lu2-lu2-bi-ir
&urud;dur10-gag nagga kug-sig17 sahar-ba x x mi2 zid dug4-ga-am3
muc ki-ur3-ra-gin7 ka-a-ju10-u3 ir he2-e-tum2-de3
a2-tuku a2-na mu-ci-in-jen-na
a2-ni-ta x ga-mu-u3-ta-ab-x
juruc-bi-ir igi gul kuc2.du-ju10-u3 ku6-gin7 cag4 he2-en3-x
dub3-tuku-bi-ir sa-tur-la2 u3-mu-na-ab-x
mac-da3-gin7 &jic;tir-re gi4-bi-in-dab5
kac4 dug4-ga ni2 nu-ten-na-bi-ir
mu-bar-gin7 nim-ma u3-ma-ni-x
ance edin-na-gin7 pu2 sa-a ak-a me-er-bi gi4-ni-in-cu2
ka silim dug4-ga-bi-ir me3-a gu2 x ga-an-na-jar
&jic;tukul huc-ju10 ucum guruc3 bur2-ra-gin7 uc ha-mu-na-ab-cum2-mu
zu na gu2 ir a lu2 nu-ug7-a-ba lipic-a-ni u3-ma-an-ta-ze2
lu2 muc mir te-gin7 bal-bal-e-da-ni
gud tur5-ra ni2-bi mu-a-gin7 saj-ja2-ni sahar-e gi4-ni-ib2-x
di4-di4-la2 zi-bi-da kar-ra-ba
zi-bi-a bir5 cu2-cu2-a-gin7 sahar sis-sis gi4-bi2-ib2-gu7
jic-gid2-da-ju10 x x gi4-bi2-ib-mu2
&jic;cu-nir-ju10 kur-ra zag-ba ga-am3-gub
e2-mar-uru5-ju10-u3 nij2 ga-am3-ta-si
&jic;pan-ju10-u3 muc-huc-gin7 guruc3 ha-ma-bur2-bur2-re
&jic;ti zu2 igi-ju10-ce3 nam-gin7 he2-jir2-jir2-re
gi-bar-bar-ra su-din&mucen; dal-a-gin7
ka me3-bi-a ha-ma-an-dal-dal
im &kuc;da-lu-uc2-a uj3-ba ha-ma-cej14
im-dug-ge &na4;cu-gin7
murgu-ba dub-da-ab ha-ma-ab-za
ki-bal-a uj3 tar-tar-ra-bi
&jic;ilar &kuc;gur21ur3-ju10-u3 sim-gin7 ga-am3-mi-ib2-ur4
ma-sa2-tum-ju10-u3 saj kalam-ma-ka gug sar ha-mu-u3-ak-ke4
x mitum-ju10-u3 kurin(dug)in nam-lu2-ulu3 a-gin7 he2-em-bal-e
&jic;tukul ha-zi-in da tab-ba-ju10-u3
u3-mun ug dul4-bi-a x al ka×x ul ha-mu-u3-ak-ke4
naj dug jectin gaz-za-gin7 hur-saj-e i3-bi2-i3-su3
cag4-tum2-cag4-tum2-ba uj3 sig10-ce3 x x
u3-sur-sur-be2-e uc2 a-gin7 x x
ki-in-dar-ki-in-dar kur-ra-ke4 u3-mun x x mi x
dim3-bi  kur-ra
ki-bal-a  x x
kur
cag4  lam  x
ba x x tum bad e sa x x u3-mu-ta-a-si
x x cag4 lum-lum-ma-ni x ha-mu-u3-sud-e
x x-ja2-ra saj-ec2 gu2-mu-ni-rig7
kur-ra ur3-ra nu2-a-bi ur3-ra ga-am3-mi-aj2
bad3-da nu2-a-bi bad3-da ga-am3-mi-gaz
mu-u3-da-gub-a-bi jiri3-na ga-am3-mi-gub
nu-mu-u3-da-gub-a-bi ki-ba ga-am3-mi-gaz
kur-ra tur-tur-bi ma2-a ga-am3-mi-ib2-u5
gal-gal-bi cu gi4-ta ga-am3-gi4
nu-mu-u3-gi4-ec2 nu-mu-u3-dajal-e-ca-a ud la-ba-da-ab-su3-ra2-ac
lugal-me-en3 cu iri-ja2 ga-am3-gi4
nij2 ki-en-gi-ra ba-a-gu-la kur-ra ga-am3-mi-ib2-gu-ul
iri-ba dijir-bi jiri3-ba ga-am3-mi-sig9
u2-dug4 igi sag9 &d;lamma igi sag9-bi bar-ce3 ga-am3-ta-an-gub
gana2 zid ce dadag-ga-be2-e u2 gid2-da gi4-bi2-i3-mu2
jic tur-tur-bi ur2-ba ga-mu-bu3-bu3
jic dajal gal-be2-e tun3 gul ga-am3-dug4
jic nij2-tuku-bi suhur-ba gi4-ni-ib2-bal-bal
pu2-&jic;kiri6 lal3 &jic;pec3 mu2-a-bi a-ri2-na&sar; gi4-bi2-i3-mu2
&jic;jiri3 u2-uru-u3-a-ke4 ki he2-dar-dar-re
lugal-me-en3 iri mu-gul-la-ta bad3 mu-sig10-ga-ta
kur ne-ma a-ji6 i3-huluh-ha-ta
numun gu-ti-um-ma ce sahar-ra-gin7 mu-bi-bi-re-a-ta
u3-ma gub &d;en-lil2-la2 sa2 mu-dug4-ga-ta
uj3 &jic;naja3-ce3 i3-x--ak-ta
cag4-ju10-u3 x
kug za-gin3 kur-ra &kuc;pa5 cir.lu.kuc/cir.lu.kuc ga-am3-mi-ak
lugal x
ud-ba kur-ra
za-pa-ja2-ni hur-saj ki
iri &d;en-lil2-le nam
an-ne2 saj ba-da-
&d;nin-tur5-re gi x
&d;en-ki-ke4 jectug2 nij2 sag9-ga
&d;nanna si-un-na ba-da-
&d;utu an-ur2-re ba-da-
&d;inana nin me3-ke4 saj-ki im--gid2
ki-bal-a uj3-ba gi sumun me jar
me3 huc gal cul-gi-ra ka ha
&d;za-gar3 dijir ma-mu-da-ke4
u2-dug4 sag9-ga-bi-gin7 ba-x
x x x x x x ma-mu-de3
tuku
bi
x kur gu2-erim2-jal2-ce3  x x
muc-saj-kal-gin7 gu3 nun am3-me-e
lugal a e3-a ki-bal-ce3 gu3 nun-bi di-da
cul-gi a e3-a ki-bal-ce3 gu3 nun-bi di-da
cec gu5-li-ni en &d;gilgamec2
saj-tab-ba-ni-im x x tud-da-gin7 tec2-ba gu2 bi2-ib2-la2
cul-gi sipad zid ki-en-gi-ra-da jiri3-a ba-da-an-du
lugal an kug-ga men dajal sud-sud
en ud ce-er-zid dijir-re-e-ne
a-a &d;nanna zag zid-da-ni-a mu-un-di-x x x
cul-gi sipad zid ki-en-gi-ra-da jiri3-a ba-da-du
am gal-ce3 tud-da pirij ne3-ba gub-ba
ibila kalag-ga cul &d;suen-na
dumu ur-saj &d;ac-im2-babbar-ra
sumun2 zid zag gab2-bu-ni-a ba-x x x
cul-gi sipad zid ki-en-gi-ra jiri3-a ba-da-du
lugal jiri3 x x x kar x x x x
&d;nin-jic-zid-da
cul-gi sipad zid ki-en-gi-ra-da jiri3-a ba-da-du
enegir3&ki; x dug3 ka ga x x im-ma-ti-a-ta
muc-huc guruc3 bur2-bur2 lu2 x
en ka x
&d;nin-a-zu  x
cul-gi sipad zid ki-en-gi-ra-da jiri3-a ba-da-du
ud-ba abzu-ta ba-ra-ta-e3
lugal &d;en-ki-ke4 abzu-ta igi 1(ac) mu-il2
ki-gub-ba-ni kur mu-na-gul-e
ki-tuc-a-ni-ta iri mu-na-gul-e
dug4-ga zid-da inim ki-bi-ce3 jar
nu-dim2-mud en gal eridug&ki;-ga
cul-gi sipad zid ki-en-gi-ra-da jiri3-a ba-da-du
e2-babbar e2 &d;utu-ke4 im-ma-ti-a-ta
lugal nij2-si-sa2-e ki aj2 x x x e x x cag4-gada-la2
kur-ra tur-tur-bi ma2-a i3-mi-ib2-u5
gal-gal-bi cu gi4-ta mu-gi4
nu-mu-gi4-ec2 nu-mu-dajal-le-e-ca-a ud la-ba-da-ab-su3-ra2-ac
ur-saj-e cu iri-na mu-gi4
nij2 ki-en-gi-ra ba-a-gu-ul-la kur-ra i3-mi-in-gu-ul
iri-ba dijir-bi jiri3-ba i3-mi-sig9
u2-dug4 igi sag9 &d;lamma igi sag9-bi bar-ce3 im-ta-an-gub
gana2 zid ce dadag-ga-a-be2-e u2 gid2-da bi2-i3-mu2
jic dajal gal-be2-e tun3 gul bi2-in-dug4
jic nij2-tuku-bi suhur-ba mi-ni-in-bal-bal
jic tur-tur-bi ur2-ba mi-ni-in-bu3-bu3-u2
pu2-&jic;kiri6 lal3 &jic;pec3 mu2-a-be2-e a-ri2-na&sar; bi2-i3-mu2
&jic;jiri3 u2-uru-u3-a-ke4 ki mu-dar-dar-re
lugal-e iri mu-gul-la-ta bad3 mu-sig10-ga-ta
kur ne-ma a-ji6 i3-huluh-ha-ta
numun gu-ti-um-ma ce sahar-ra-gin7 mu-bi-bi-re-a-ta
cag4-ga-ni uru5.a.tir im-mi-in-su-a-ta
kug za-gin3 kur-ra &kuc;pa5 cir.lu.kuc/cir.lu.kuc im-mi-ak
gi16-sa-bi tec2-e bi2-in-tag-tag
nij2-gur11 kur-ra-ke4 gu2 1(ac) im-mi-ra
gud gi4-a udu gi4-a-bi-a
mu &d;en-lil2-la2 i3-mi-ib2-pad3-de3
mu &d;nin-lil2-la2 im-mi-ib2-pad3-de3
ur-saj-e kur-ta cu mah gi4-a-ni
ma2-gur8 za-gin3 nam-lugal-la ba-ni-in-du8-a-ni
si kug sud-sud udu-utua2 kug-sig17-bi an-cag4-ga kun2-kun2
esir2-bi esir2 igi-su &d;en-ki-ka
abzu-ta mi2 zid dug4-ga-am3
jic-hum-bi e2-gal id2 mah-ha me-lem4 gur3-ru-am3
an-gin7 mul-a ce-er-ka-an mi-ni-ib2-dug4
lu kug-be2-e x ki di-a-zu x
x  u5
lugal x  ud x
cul-gi sipad zid ki-en-gi-ra-ke4 jiri3-ni bad
&jic;gu-za x x dur2 ba-an-jar
si-im a2-la2-e ceg12 mu-na-ab-gi4
tigi cir3-re-ec2 mu-na-ab-dug4
lugal-ju10 x x x kur mu-gul x x iri mu-lah4
am-gin7 hur-saj x x zag har dug4-ga x x
nar-re en3-du-am3 mu-na-ni-ib2-e-ne
addir-ni a2 nu-kuc2-u3
u5 du3-du3-me-ec2 u5 la2-la2-me-ec2
a-ne-ne dumu enegir3&ki; dumu urim2&ki;-ma-me-ec2
en-da &jic;jisal za x mu-da-la2-ne
ec3 nibru&ki; ec3 dur-an-ki-ce3
kar-jectin-na &d;en-lil2-la2-ke4
ma2 na-ga-am3-mi-in-us2
kug za-gin3 kur-ra pa5 cir.lu.kuc/cir.lu.kuc ak-da
gi16-sa tec2-e tag-tag-ga-da
nij2-gur11 kur-ra-ke4 gu2 1(ac) ra-a-da
&d;en-lil2-ra mu-na-da-an-ku4-ku4
lugal x x x
cul-gi-ra nam mu-ni-ib2-tar-re
lugal nam gi4-ri2-ib2-tarar nam dug3 gu2-mu-ri2-ib2-tarar
cul-gi nam gi4-ri2-ib2-tarar nam dug3 gu2-mu-ri2-ib2-tarar
nam-ur-saj nam-ce3 gu2-mu-ri2-ib2-tarar
nam-en nam-lugal-la ud sud-da nam-ce3 gu2-mu-ri2-ib2-tarar
ni2 me-lem4-ma gu2 hu-mu-ni-us2
igi huc-zu lu2 nam-ba-gub
aga nam-lugal-la2-zu-u3 dalla he2-em-e3
jidru-zu nij2 nam-nun-na he2-em
pa mul-bi an-dul3-le-ec2 hu-mu-u3-ak
cag4-za cag4 hul2-la he2-en-jal2 nam-ba-kuc2-u-de3-en
lugal zi-cag4-jal2 unken-za he2-me-en
nam-til3-la-zu gu-gin7 he2-mu2-mu2 ce-gin7 he2-mu2-mu2
mec3 zid-gin7 ki dajal-e he2-mu2-mu2
x x lul  x
dijir nam-he u3-tud-da an-na igi bar-ra &d;urac-a
&d;cu-&d;suen lu2 &d;nanna di zu-gin7 x x-ga igi &d;en-lil2-la2-ce3
u3-tud-da-zu-ta lu2 ne-me-en mu &d;nanna-e sa4
cu-&d;suen dumu ur-saj an-na ki aj2 &d;en-lil2-la2
e2-kur za-gin3-ta saj il2-la &d;urac-e tud-da
cag4 &d;urac-a-ke4 pad3-da-am3 kur-kur-ra ha-ba-il2
suh-gir11 saj mah &d;en-lil2-la2-kam &jic;jidru-ni he2-su3-ud
dili-ni jic tuku &d;en-lil2-la2-kam a2 mah cum2-ma-am3
cu dug4-ga an za-gin3-na-kam &d;nin-lil2-la2 tam-ma-ni-im
&d;cu-&d;suen ux(pa)-a hi-li mul-mul igi x di
ki-ru-gu2 1-kam-ma-am3
&d;cu-&d;suen til3-la ud su3-ra2
jic-gi4-jal2-bi-im
x x (x) &d;en-lil2-la2 mi-ni-
x x &d;cu-&d;suen an x
saj il2  tum2-ma
sun4 za-gin3 sud-sud &d;utu-gin7 kur-kur-ra
&d;cu-&d;suen nir-jal2 ec3 me i-i an
mir ni2 girid2 i-lim kalam-ma kece2 nam-gal-ce3
jic-nu11 il2 si an-an kece2 an-na a2 mah &d;en-lil2-la2
dili-ni en he2-jal2-la &d;cu-&d;suen pirij gal barag-ge2-e-ne
ki-ru-gu2 2-kam-ma-am3
a-a &d;en-lil2 en nam tar-re a2-tuku-ni he2-me-en
&d;utu-gin7 he2-du7-ni he2-me-en &d;nin-lil2 ec3 mah-a-kam
en sig7-ga &d;en-ki nam tar-re a-a jectug2 dajal-la-kam
gal-an-zu &d;en-lil2-le igi jal2-la-ni-ce3 x x un zid-de3-ec
lugal-ju10 dijir nam tar-ra ki ur5 sag9-ge
&d;cu-&d;suen di ku5-ru ka-ac bar-re-da x x x
lugal-ju10 a2 bad hu-mu-ni-in-
ki-ru-gu2 3-kam-ma-am3
en gal &d;cu-&d;suen mu he2-jal2-la
jic-gi4-jal2-bi-im
saj il2 men lugal du7 dumu &d;nin-sumun2-na
pec10-jal2 gaba-jal2 &d;a-nun-na-ke4-e-ne
&d;cu-&d;suen kug &d;inana-ke4 pa e3 mu-
cag4 ki aj2 hi-li nij2 nu-til-le-dam munus zid
saj-tab-zu ma-ra-an-cum2 &d;en-lil2-le gu2-da hu-
kalag-ga a2 mah cum2-ma kur gal-la usu-ni-ta
ur-saj en barag-barag-ge2-ne zag dib pirij gal-bi-im
&d;cu-&d;suen alan sag9 aga za-gin3 gaba kug-ga u6 di
ur-saj nam-dijir-ce3 tud-da me-te nam-lugal-la
x an ki-a zag kalam-ma-ce3 kalag-ga
ki-ru-gu2 4-kam-ma-am3
x ga-an-i-i
&d;nin-lil2-la2-kam in-nin9 x he2-en-na-nam
-le &d;utu-gin7 kalam dajal tag () im-mi-in-si
&d;cu-&d;suen u2-a-zu sud-am3
-ra-ra
en jectug2 mah cu du7 sa2 gal-e pad3-da
&d;ha-ia3 dub gal-gal ha-ha-za jectug2-jectug2-ga pec-pec
cid-du3 hal-an-kug igi zag til galam-ma-ke4 e2-jectug2.&d;nisaba-ke4
pisaj-dub-ba e2-gal an ki-a kij2 kilib-ba cid-cid
gi kug-ga cu jal2-le im nam-tar gal-gal mul-mul
gal-an-zu inim jectug2 de5-ge ud-bi-ce3 an kug-ga-ra
kicib-jal2 a-a &d;en-lil2-la2-ke4 lu2 tam-ma e3 erim3 e2-kur-ra
he2-du7 ec3-e abzu-a siki bar-ra la2-la2 en &d;nu-dim2-mud-ra
&d;ha-ia3 cag4-gada-la2 e2-u6-nir-ra uz-ga kug lu-lu
umun2 ak-ak ec3 e2-kic-nu-jal2-la2-ke4 mu mah-bi gal-la
cag4 inim-jal2 ki-sikil &d;nin-gal-e unu7 gal-e til3-la
muc3-me sag9 nitalam2 ki aj2 &d;nun-bar-ce-gu-nu
lu2 mu mah mussa kur gal a-a &d;en-lil2-la2-kam
sajja ban3-da igi-jal2-tuku pad3-da an ki-bi-da-ke4
gu2-un dijir-re-e-ne cu gid2-i ma-dam kur ab su3-ud-da inim-ma-ni bur2-e
gal-zu me mah nam-nun-na-ka u5 tur3 zag kece2-da
cag4 dajal sur-ra jic-hur kug-ga e2 eridug&ki;-ga-ke4 cu dab-be2
&d;ha-ia3 lu2 cu-luh sikil-la engur-ra-ke4 tug2-ba13 tug2 la2-la2
&d;indagara sajja7(ga.dub2) utah-he2 kur-ta ka du8-u3 dijir-re-e-ne-ke4
cag4 dub-ba su3-ud-da zu-a galam ak-ak dijir gal-gal-e-ne
cu-nir-nir &jic;gag-a du3-du3 saj sig9-ga ki galam hur kalam-ma
ki cu tag-tag unu7 sig7-ga an-car2 kur gal-ra
saj il2 mah ec3-e abzu-ta dug4-ga-ni ce-ga
lu2 saj kece2 ninda babbar sikil-la cu dab-be2 e2 dijir-re-e-ne
&d;ku3-su3 &d;indagara e-ne-ne-da nu an nu-sikil-la ki nu-dadag-ge
u2 gal-gal sud-sud an &d;en-lil2-la2 unu7 mah-ne-ne-ke4
lu2 muc3 kug-ga igi du8 en &d;nu-dim2-mud-e
zabar kug-ga cu jal2-le cag4 hul2-hul2 bar sig10-sig10-ge5
lugal-ju10 nam-mah-zu cir3-ra ga-am3-i-i
&d;ha-ia3 nam-gal-zu gi16-sa-ce3 ga-am3-pad3-pad3-de3-en
a-ba za-a-gin7 dijir-re-e-ne-ke4 me kug-ga-ac tum2-ma
nitalam ki aj2-zu ki-sikil &d;nisaba nin gal nin-e-ne
u3-tud-da cag4-ga-ni &d;nin-lil2-la2 dam mah &d;nu-nam-nir-ra
barag e2-kur-ra-ke4 saj il2-la an-ce3 ci-in-da-til3
nam-nin dijir-re-e-ne-ke4 me-er-ga-bi al-ak-e dijir zag ca4 nu-tuku
za-e ninda2 gal jalga zid pad3-da en3 tar-tar dijir-re-e-ne-ke4
&d;ha-ia3 me cum2-cum2-mu kij2 aj2-e ki-cu-pec igi zu-zu-me-en
&d;en-ki-ke4 ec3-e abzu-ta mu7-mu7 nam-til3-la-ni mu-ra-rig7
en ji6-par3-e mu-ni-ib-huj-en saj sig10 mu-ni-ib-jar-re-en
sipad kalam-ma-ra jidru mah ud su3-ra2 cu-ni-ce3 bi2-ib-dab5-e-en
&d;ha-ia3 dijir kalam-ma a-ra-zu uj3 car2-ra jic tuku-me-en
za-e dijir gal-gal-e-ne uj3 dajal-la cu-ni-ce3 bi2-ib-dab5-e-en
a-a &d;en-ki abzu-ta ed2-da-ni-ta
&d;ha-ia3 nam-gal-bi za-e ca-mu-re-da-an-aj2
uj3 cag4-ba i3-ni-me-a-ke4 gu2-bi an-ce3 ci-bi2-ib2-zi-zi
nam-lu2-ulu3-bi ud asil-la2 mi-ni-ib-zal-zal-le-ne
uj3 car2-ra-bi cag4 hul2-la ud ul-le2-a-ac bi2-ib-ak-e-en
e2 dijir gal-gal-e-ne ezen ab-jar-re-en giri17-zal ci-bi2-du8-du8-un
saj-kal saj-kal-e dijir-re-e-ne-ke4 jic-cub gal-gal uj3 til-la-ni
igi sag9-ga-zu nam-til3 si-a lugal-ra igi zid bar-mu-un-ci-ib
nun &d;ri-im-&d;suen bal hul2-hul2 ud su3-ud-da cu zid jar-mu-na-ab
im nam-til3-la-ke4 du-ri2-ce3 nu-kur2-ru mu-bi gub-i3
sipad &d;ri-im-&d;suen nam-en-bi an &d;en-lil2-la2 ki he2-aj2-e-ne
lu2 cir3-ra-ke4 za3-mi2-zu ka-bi-a mi-ni-ib-dug3-ge-ne
&d;ha-ia3 lu2 cir3-ra-ke4 za3-mi2-zu ka-bi-a mi-ni-ib-dug3-ge-ne
en an ki lugal abzu-a za3-mi2-bi mah-a
a-a &d;en-ki lugal abzu-a za3-mi2-zu dug3-ga
u18-ru12-bi-im
&d;ha-ia3 dijir kalam-ma ga-til3-e ki aj2 nun &d;ri-im-&d;suen-e a2 bad tal2-ni he2-me-en
jic-gi-jal2-bi-im
x x  cu-luh kug-ga tum2-ma
&d;ri-im-&d;suen icib an-na sizkur sikil-la tum2-ma
x cag4 kug-ta bi2-pad3-da-zu nam-en kalam-ma-ce3 i-ni-il2-la
nam-sipad saj gig2-ga i-ni-in-jar-ra
ecgiri2 kalam ge-en-ge-en cu-ni bi2-in-si-a
cibir uj3 zi-jal2 lah5-lah5-e zag-ga-na bi2-in-la2
ca-ra-da-gub cu sikil-la ak-a-ni nij2-nam mi-ni-in-dug3-dug3
ga &d;ezina2-ma ir dug3-ga ma-dam kalam-ma-ka
he-nun cag4-tum2-ma he2-jal2 nu-silig-ge
kurun jectin pa e3-a
&kac;ulucin3 ku7-ku7-da a2 sikil-da car2-ra
kac er9 ki sikil jectin tab-ba a naj nam-en-na-zu
kac tab-ba kac mah cu kug-zu tum2-ma
lal3 babbar mu pad3-da-zu hur-saj-ta e3-a
i3 ab2 kug-ga i3-nun me-te nam-nun-na-zu
i3-jic barag-ga i3 li saj sig9-ga
gara2 sig7-a me-te &e2;tur3-re unu7 kug nam-dijir-zu
cul jic tuku-zu lugal ki aj2-zu
sipad zid &d;ri-im-&d;suen nam-til3-la-ni-ce3 tum2-ma-da gen6-ne2-de3
ki.lugal.gub kug cita-ce3 ba-ab-du7-a sizkur cag4 hul2-la ca-ra-ra-de2-de2-e
u2 sikil-la u2-bi gu7 a sikil-la a-bi naj-a
ne-saj dug4-ga-zu cag4 hul2-la-zu-ta cu te-en-ci-ib
a-ra-zu-ni ce-ga-an za-e nir he2-jal2
sun5-na-bi inim mu-ra-ab-sag9-ge nam-til3-bi dug4-ga-ab
ki.en.gub kug ki.en.gub mah-e zid-de3-ec lah5-ab
ki-gub-ba-ni-ta silim-ma jar-mu-na-ab
nam-lugal-la-ni igi-zu-ce3 da-ri2-ce3 he2-jal2-le
saj-kal kalam-ma en nun pa-de3 he2-a
dug4-ga-zu-ta an ki-gin7 sag2 nu-di
x x uj3 car2-ra ka he2-en-nam
ka ba-a-ni-ce3 dijir ama dijir-re-e-ne jizzal he2-em-ci-ak
dug4-ga-ni-ce3 ha-ba-dur2-ru-ne-ec
nam-til3 cu gi4-a he2-ni-tum2-tum2-mu
nam-lu2-u18-lu-bi cag4 hul2-la he2-eb-ak-e
ud-bi-ce3 u2-a zid-bi he2-em
me-lem4 guru3-a-ni im dugud-da-gin7 lugal gu2 du3-a-ni he2-em-dul
nij2-nam sag9-ga-ni mac2-da-ri-a-bi he2-ni-in-ku4-ku4
sipad zid &d;ri-im-&d;suen za-ra dijir-bi-gin7 igi-bi ma-ra-ci-jal2
nam-til3 ki aj2-ja2-ni jic jar-ba-ni jar-i3
cag4 hul2-la rig7-bi2-ib ud-gin7 ha-ba-mu2-mu2
cu mu-ra-mu2-mu2 ed3-da-ni jic tuku-bi2-ib
inim sag9-sag9-ge-da-ni zi-ni til3-mu-na-ab
x x nir he2-jal2 zag ca4 na-an-tuku-tuku
giri17 cu mu-ra-an-jal2 ud-bi su3-ud-ba-ni-ib
x nam-til3-la-ka nam-lugal-la a2-bi ja2 x-ge
inim si sa2-a-ni an x gi16-sa he2-em
x ni cag4 hul2-la he2-eb-ak-e
x ud cu gi4-a ur-mah nam-en-na-bi-ce3 he2-da-ab-ri-ec
u3-gul ja2-ja2-ni-ce3 bar x he2-en-na-zalag
x-zu nam-til3-la x  cum2-mu-na-ab
inim kug-zu nam-til3-la-ni-ce3 x he2-em-tum2-me
cu il2-la-ni-ce3 ce-ga-mu-un-ci-ib nam dug3 tar-mu-na-ab
nam-til3-bi-gin7  su ma-da-na he2-eb-dug4
ub-da 4 jiri3-ni-ce3 gam-mu-na e-ne barag-bi he2-em
ma-da-na u2-sal-la nu2-a
x x cag4 hul2-la ud hu-mu-di-ni-ib-zal-e
e2-gal-la lugal ce-ga-zu za-a-ce3 jal2-la
&d;ri-im-&d;suen en &d;ac-im2-babbar mu-ni bi2-in-sa4-a
ud bal-ni sud-ba-ni-ib zi  x
aga zid mah  x x x
nam-til3-la-ni-ce3 me-tec2 -i-i
&jic;gu-za ba-an-x  ma-da he2-ge-en
ur5 sag9-ge cag4 hul2-la-bi cag4 he2-eb-si
igi-bi-ce3 nam -bi-ce3 silim-ma he2-em
u3-luh nij2-si-sa2 cu-ni-ce3 si-bi2-ib uj3 car2-ra he2-eb-sa
dadag-ga saj us2  x za-e mu-na taka4-ab
itid giri17-zal asilx(ezen)-la2-bi nij2-ba-ac ba-mu-na-ab
mu car2-a mul-an za-gin3-gin7 cid-bi nu-til-le saj-e-ec rig7-mu-na-ab
nam-lugal-la bal cag4 hul2-la du-ri-ce3 he2-eb-ak-e
lugal u2-a zid he2-til3-le
&d;ri-im-&d;suen u2-a zid he2-til3-le
nam-lugal-la-ni su-za-a he2-eb-dug3
ud nam-til3-la-ka-ni su3-ud-ba-ni-ib
ma-da ki-bi gi4-a nam-lugal-bi cum2-mu-na-ab
cag4 ma-da dug3-ga-na-ab jiri3 ma-da si sa2-mu-na-ab
gu3 kalam-ma tec2-a sig10-ge5-mu-na-ab
&d;ri-im-&d;suen sipad cag4 ce-ga-zu he2-til3-le
id2-bi a hu-mu-na-ab-tum3
a-cag4-ga ce hu-mu-na-ab-mu2-mu2
pu2-kiri6 lal3 jectin hu-mu-na-ab-tum3
ambar ku6 mucen ul-e-ec hu-mu-na-ab-jar-jar
&e2;tur3-e amac-a-bi-de3 ha-ba-lu-lu
cejx(im.a) an-ta a-bi bad-ta he2-en-na-ge-en
e2-gal zi su3-ud-jal2 he2-en-da-ab-si
&d;ri-im-&d;suen lugal-ju10
kicib-jal2 e2 nij2-gur11-ra -me-en
saj en3 tar dijir gal-e-ne-me-en x (x) ga zu-zu-me-en
&d;nin-imma3 nin mar-za gal-gal (x) e2-kur-ra-me-en
nin x x (x) x &d;en-lil2-la2 dub-sar an-na-me-en
im nam-til3-la x jal2-la-me-en
x im x x x  x ne x x
ce mah tum3 nin e2-sar-ra-me-en
ec2-gana2 za-gin3 gi-1-nindan cu du7-a-me-en
saj il2 nun-gal-e-ne-me-en
x x  an en har-ra-me-en
mi2 zid dug4-ga-me-en
cu -a-ke4-ne-me-en
en3 tar  jectug2 dirig-ga-me-en
ka x ga (x) x hul2-le nu-du-me-en
nin-ju10 cag4-ta mah-me-en ud-da pa e3-me-en
aga za-gin3-na he2-du7-me-en (x) x ra za an-na-me-en
hi-li cu tag-ga
ne ra x x gar3
kalag-gin7 x
e2-kur-ra x nin x x
gaba-jal2 &d;nanna x x nam x
jectug2 bad nij2-nam zu-a-me-en
su3-ra2-aj2 kar2-kar2 ec3 mah si-(x)-me-en
&d;en-lil2 -me-en
e2 saj -me-en
x x -da ka x (x)-me-en
susbu cu-luh kug-ga gal-bi tum2-ma-me-en
cag4-bi x nam x (x) ka a2-gin7 bu-bu-me-en
&d;nin-imma3 jic-hur kug-ga za3-mi2-zu dug3-ga-am3
x  (x) x ru x x (x) x-me-en
ejer a-ma-ru ba-ur3-ra-ta
u3 gel-le-ej3 kur-ra-ke4 ba-an-jar-ra-ta
nam-lu2-ulu3 da-re-ec i-ak-a-ba
numun nam-lu2-ulu3 im-mi-in-taka4-a-ba
uj3 saj gig2-ga ni2-bi-a im-mi-in-il2-la-a-ba
ud an-ne2 &d;en-lil2-le
nam-lu2-ulu3 mu-bi sa4-a-ta
u3 nam-ensi2 in-jar-ra-ta
nam-lugal aga iri-am3
an-ta nu-ub-ta-an-e3-a-ba
&d;nin-jir2-su &jic;al &jic;mar
&gi;dusu &jic;apin-e zi-cag4-jal2 kalam-ma
uj3 sig10-ga car2-a nu-jar-re-ec-a-ba
ud-ba lu2-tur dan3-dan3-na-ka
mu 100 i3-ak
nam-buluj3-ja2-ni-ta mu 100 bi2-in-ak
kij2-gi4-a li-bi2-ib2-gi4-gi4
i3-tur i3-tur-tur i3-jal2 ama-a-ni
udu-a-ni tur3-re im-ma-an-ri-ri
ud-ba a lagac&ki; du3
jir2-su&ki; cag4-jar i3-jal2-am3
id2 nu-un-dun-na-am3
eg2 pa5-re cu-luh nu-ak-am3
a-gar3 gal-gal-e x (x)-na nu-un-x
gan2-ne2 gana2 zid-de3 a he2-jal2-la nu-un-de2
nam-lu2-ulu3 igi-bi im cej3-cej3-ja2 in-bar
&d;ezina2 ce gu-nu nu-ub-ta-an-mu2
ab-sin2-na ka-bi nu-un-du8
gu2 nu-mu-un-il2
an-edin-na nu-un-ur11-ru
gu2 nu-mu-un-il2
kur-kur uj3 lu-a dijir-re-ne-er
&kac;ulucin kurun
kurun dug3 x x
nu-mu-un-ne-eb2-bal-bal
a-cag4 gal &jic;apin-ta
nu-mu-un-ne-eb-ur11-ru
id2
a-cag4-bi
id2 dun-ne-de3
eg2 pa5-re cu-luh ak-de3
a-gar3 gal-gal-e x
gan2-ne2 gana2 zid-de3  im-
&jic;al &jic;mar &gi;dusu &jic;apin-e
zi-cag4-jal2 kalam-ma
uj3-ce3 im-ta-an-jar-re-ec
ud-bi-a ce ed3-de3-da
jectug2-ga-a-ni na-an-gub
ki-sikil-ce3 igi-ni-ce3 ba-ci-in-gub-ba-ac
ud ji6-bi-ta ki-ulutim-bi-ce3
saj-ba ba-ci-in-il2
&d;ezina2 ce-numun-bi mu-mu2-a
ki-a bi2-in-za-za-ac im-mi-ni-in-ed3-de3-ec
&d;ezina2 ce gu-nu mu-mu2-a
ku -ec
-in-il2
du
mu x i3-ak
igi huc x x
&id2;pu3 mu-un-dun
mu 2760 i3-ak
en-a2-ki-gal-la-gub-ba
dijir-ra-ni &d;x
&id2;nijin6&ki;-jic-tuku-am3 mu-un-dun
mu 1200 i3-ak
ud-ba mu sar nu-me-a x
id2 nu-un-dun &gi;dusu nu-un-il2
ud-bi-a a2 ur3 lugal
uj3 jic tag-ga kug-sig17 si sa2-a
ed3-de3-ra huc-na huc-a
ba-ni-in-jar
x tag-ga kabar zid-de3
kalam-ce3 im-ta-an-e3
a suhur ab-ba abrig ur3-ra
saj-ec2 mu-ni-rig7
en-&d;nin-jir2-su-ki-aj2
dumu en-a2-ki-gal-la-gub-ba
mu 1320 i3-ak
en-&d;en-lil2-le-ki-aj2
dumu en-&d;nin-jir2-su-ki-aj2
mu 1800 i3-ak
ur-&d;ba-u2 dumu en-&d;en-lil2-le-ki-aj2
mu 900 i3-ak
a2-gal dijir-ra-ni &d;ig-alim
mu 660 i3-ak
ku-e dumu a2-gal-la-ke4
mu 1200 i3-ak
ama-alim dumu ku-e
mu 600 i3-ak
da-an-x
mu x i3-ak
x
mu x i3-ak
a x
mu x i3-ak
gan2
un
&id2; mu-un-dun
mu x i3-ak
&id2;mah &id2;
&id2;pirij3-gin7-jen &id2;
&id2;pirij3 ka &id2;lugal-ka
&id2;gana2-hi-li-an-na &id2;te-x
&id2;&d;nance-pad3-da mu-un-dun
a-gar3 gal-gal 1(ac)-e en3-bi tar-re-de3
pa5 a dug4-ga amar.ti.an mu-un-dun
mu 2220 i3-ak
ur-&d;nance dumu x x-ma-ke4
e2-sirara6 e2 cag4 hul2-la-ni
nijin6&ki; iri ki aj2-ja2-ni mu-du3-a
mu 1080 i3-ak
an-ne2-tum2 dumu ur-&d;nance-ke4
ki alim-ma-na dijir-re-e-ne
mu-un-gub-ba saj-tun3 &d;en-lil2 gal de2
dijir-ra-ni &d;cul-utul10
mu 690 i3-ak
ne dumu an-ne2-tum2
mu x 360 i3-ak
en-en3-tar-zid dijir-ra-ni &d;mec3-an-du
numun ud re-a iri-da mu2-a
mu 990 i3-ak
x-en-da-in-si dumu en-en3-tar-zid
&id2;ur-mah-ban3-da &id2;tab-ta-ku3-jal2
mu-un-dun dijir-a-ni &d;mec3-an-du
lugal-a-ni &d;nin-jir2-su
e2-a-ni du3-da mu-un-na-dug4
mu 960 i3-ak
en-&d;en-lil2-le-su mu 600 i3-ak
en-x-x dumu en-&d;en-lil2-le-su
dijir-ra-ni &d;nin-a-zu mu 660 i3-ak
-du8 mu 1110 i3-ak
puzur4-&d;nin-lil2 mu x cu-ci 1 i3-ak
en-&d;mec3-an-du dumu puzur4-&d;nin-lil2-la2
dijir-ra-ni an  mu 2 cu-ci i3-ak
da-du dumu en-&d;mec3-an-du mu 160 i3-ak
tug2-gur dumu da-du mu 160 i3-ak
la x mu 120 i3-ak
puzur4-&d;ma-ma dub-sar &d;nin-ki
dijir-ra-ni &d;za-za-ru mu x i3-ak
lam.ku-nij2-gen6-na cag4-tam puzur4-&d;ma-ma
lu2 bad3 jir2-su&ki; ac2-a-ni
e2-gal ti-ra-ac2 ki lagac&ki; mu-du3-a
mu 280 i3-ak
he2-en-jal2 dumu lam.ku-nij2-gen6-na
dijir-ra-ni &d;pa4-bil-saj mu 140 i3-ak
dumu he2-en-jal2 mu 144 i3-ak
ur-&d;nin-mar-ki-ka dub-sar um-mi-a
x x kal saj dur2-ra dijir-ra-ni &d;ha-ia3 &d;nisaba
mu x 20 i3-ak
ur-&d;nin-jir2-su dumu ur-&d;nin-mar-ki-ka mu x cu-ci i3-ak
ur-&d;ba-u2 dub-sar ur-&d;nin-jir2-su-ka x
x unken-na  mu x 30 i3-ak
gu3-de2-a cec-ban3-da ur-&d;ba-u2-ka
dumu ama-na dumu ad-da nu-me-a mu x i3-ak
e2-dub-ba sar-ra &d;nisaba za3-mi2
ur3-bad3 kug-ga-ta hi-li gur3-ru
urim2&ki; uc-u2-zu he2-jal2 ki us2-sa
asil3-la2-a uru2 u3-mu-un-zu he2-a-u5
&d;ur-&d;namma he2-a-u5
sun4 za-gin3 sud4-sud4 he2-a-u5
gu2-en-ta en sukud-da ed2-de3-bi-ta nir-jal2
abula-zu e3-a a mah gaba-cu-jar nu-tuku
ec3 urim2&ki; cag4-zu kur he2-jal2 bar-zu hur-saj he-nun-na
e2-kic-nu-jal2 hur-saj galam-ma cag4-bi lu2 nu-zu
e2-zu kur gi-rin-na mu-zu cag4 gur-ra
en-zu en sig7-ga mu pad3-da
dumu &d;nin-sumun2 me-te kur-kur-ra
e2 me gal-zu rab3 dijir-re-e-ne kalam-ma la2-am3
kan4-zu dijir-zu dijir sig7-ga mu pad3-da
jal2 da13-da13-bi &d;utu an-ur2-ta ud mi-ni-in-jar-ra
gi-sa2-zu ki nam tar-ra dijir-re-e-ne di si sa2 ku5-ru-de3
&d;a-nun-na dijir an ki-ka ad mi-ni-in-gi-gi-ne
x-zu-ta munus zid giri17-zal a-a gu2 pec-a
cag4-ga-zu-ta jic-hur kug-ga-a hul-jal2 nu-mu-un-dab5-be2
e2 gi-gun4-na ninda-ba-bi ki-bal kuc7 su3-su3
dub-la2-mah ki nam tar-re-za
dijir gal-gal-e-ne nam mi-ni-tar-re-ne
ki-en-gi ki-uri uj3 saj gig2-ga
&d;ur-&d;namma &d;suen cag4-ge ba-ni-in-pad3
lugal hi-li gur3-ru me-lem4 kalam-ma dul-la
me-e enu3-mu-un-ra mi2 zid-de3-ec
&d;ur-&d;namma ga-an-i-i-de3
&d;ur-&d;namma hi-li gur3-ru me-lem4 kalam-ma dul-la
&d;ur-&d;namma &d;ac-im2-babbar cag4-ge ba-ni-in-pad3
&jic;rab3-ba kur-kur-ra im-mi-in-jar
si-jar kalag-ga im-mi-in-gib-ba lugal &d;suen-ra tum2-ma-am3
nij2-erim2 igi-ni-ce3 nu-dib2-be2
nij2-si-sa2 &d;ur-&d;namma nij2-gur11 sa2 bi2-in-dug4
za-pa-aj2-ja2-ni-ce3 kur erim2-ma bi2-in-jar
ki-bal-bi mu-un-sig10 &d;ur-&d;namma mackim im-me
lugal-e e2 &d;suen-na-ke4
&id2;idigna &id2;buranuna &d;ur-&d;namma-ke4 nam mu-ni-ib2-bi-tar-re
&d;utu an-ur2-ta e3-a-ba
nam-lu2-ulu3 hu-mu-ci-ib2-dajal-e-ne
x &d;nin-sumun2-ka hu-mu-ni-in-dib2-dib2-be2 u6 di x x
nin-bi nin nij2-gur11-e ki aj2
ki aj2-ja2-na-ke4 &d;ur-&d;namma-ke4 nam mu-ni-ib-tar-re
&d;nin-gal nin-bi nin nij2-gur11-e ki aj2
munus a nun-na-ke4 &d;ur-&d;namma-ke4 nam mu-ni-ib-tar-re
sipad &d;ur-&d;namma-ke4 il2 e2 &d;suen-na-ce3 sun4 za-gin3 sud4-sud4
x &d;nin-x hu-mu-ni-ib-dib2-dib2-be2
x x dug3-ga-am3 hi-li-ba ku7-ku7-dam
&d;nin-lil2-le ud-da u3-tud-da-gin7
dumu &d;nin-sumun2-na-ke4 za-e hu-mu-ra-u3-tud
sipad-da an kug-ga hu-mu-
sipad &d;ur-&d;namma-da saj
cir3-nam-cub &d;nanna-kam
in-nin9 cembi2-zid lugal-la-kam
&d;inana cembi2-zid &d;dumu-zid-da x
ul gur3-ru hi-li cu tag dug4-ga
&lu2;sipad-ra tur3-ra an-ci-du
&d;dumu-zid-ra amac-a an-ci-du
&lu2;sipad-da igi-bi kaskal im-da-an-x
ki-sikil &d;inana har-ra-an-na gaba mu-un-ri
&d;dumu-zid-de3 ud-gin7 ba-an-ta-e3
cu im-ma-an-ri
cu im-ma-an-ri
x cu ri ba-ni-in-x
in-ga-ba-ni-in-x
x ul car2-ra gu2 im-ma-ni-e3
&jic;pa-pa-al im-ci-la2-la2
x ak cag4-bi ma-
ur-saj dumu mah ni2 gur3-ru &d;en-lil2-la2
ud-gin7 ra-ra ki-bal-ce3 gu3 jar-ra
igi-ni-ce3 u18-ru bar-ra-ni-ce3 mar-uru5 zig3-ga
x-ba-ni ki-bi x-ge
en &d;mec3-lam-ta-e3-a ni2 huc gur3-ru
x x-a-ni kur erim2-jal2 nu-ed2-de3
si ma-az-za-ni kalam-ma -la
&jic;tukul bi-in-sag3
x im &d;en-lil2-le u3-tud-da
gal x x mar-uru5 x x x
x x -jar-re-en6
a2 nam-ur-saj-ja2-zu mu-gub-be2-en6
saj il2-la gu3 ra-bi-da nir-jal2
lu2 zu-me dijir-re-e-ne-ke4
e2 ja2×x-e ba-x-ar kalam-ma-ka
an-ne2 mu-nijin2 nij2-nam-ma a2 mu-un-kij2
ud nam-x mu-x x x
a-ma-ru kur sig10-sig10-ge5 mu-ni-dug4-ga
nij2 hul-jal2-bi kuc7 su3-su3-me-en
en-na nu-ce-ga-ce3 su3-su3-me-en
ur-saj gal kur-kur-ra-me-en
cec-a dub2-dub2-e gu3 ba-an-de2-de2
jiri3 nu-ni-gub x x-ni-du-un
cajan 7-gin7 x x-e ba-an-dib
saj gig2 tec2 an-ce3 gu2 bi2-in-jar
tum12&mucen;-bi-a lal3-da zag mi-ni-dib-be2
sim&mucen; babbar gig2-bi-a zag mi-ni-dib-be2
x x sila sig9-sig9-ga x
ni2 (x)-zu iri mu-un-dul
men zid mah ni2-zu
x x u18-lu lu2-u3 gaba nu-mu-gi4
ki nin ki kal-kal nam-&d;en-lil2 ca-ba-ak-e
igi saj il2 kalam-ma nam-lugal ca-ba-ak-e
a-a-ni-ra uj3 su3-ud-bi-ta mi-ni-ib-e3
kur-ra e2 x x x ki di-bi-ce3 i3-ci-de6 &d;nergal-ke4
&d;er3-ra lugal-ni mi2 na-mu-un-e
sug2-sug2-ge-ec-am3 an-ra dirig-ga-me-en
an lugal-e cid du3-mu-na-ab
nam tar-re nam mu-un-di-ni-ib-tar-re &d;nergal-ka-me-en
&d;nin-cubur sukkal ki gal kur-ra-ke4 &d;nergal-ka-ke4 silim-bi ba-ni-in-dug4
en-e hur-saj-ta lu2-sa-gaz ki mu-e3-a-me-en
&d;en-lil2-gin7 ki x kur tec2-a a2-zu nu-ed2-de3
ur-saj x gu2 du3 &d;en-lil2-la2
zar-re-ec &d;en-lil2-ra ud 1(ac)-a du8-du8
hul gig &d;nergal i-zi-gin7
kur ud e3 zig3-ga-me-en
&d;a-nun-na mu-un-sug2-ge-ec
ki-in-dar sud-sud-gin7
x-a-ni &d;nergal-ka-me-en
in-ga- x
x
x x
tud-da
zar-re-ec2 du8
dumu &d;en-lil2-la2
&d;lugal-er9-ra
za3-mi2-zu dug3-ga-am3
x ne
x x x li ca-mu-e-da-jal2
an &d;en-lil2 &d;en-ki &d;nin-hur-saj-ja2-ke4
ki-ulutim2-zu-a mi2 zid ca-ra-ne-ne
&d;nanna un3-na
an ki-a na de5
an &d;en-lil2 &d;en-ki &d;nin-hur-saj-ja2-ke4
ki-ulutim2-zu-a mi2 zid ca-ra-ne-ne
cul &d;suen du-du-da-zu-ne
dijir-dijir a-nun-na ci-im-ma-sug2-sug2-ge-ec
an ub-da 4(limmu2) uj3 saj gig2-ga
dumu-saj &d;en-lil2-la2 igi-bi ma-ra-ci-jal2
&d;nanna cul &d;suen du-du-da-zu-ne
dijir-dijir a-nun-na ci-im-ma-sug2-sug2-ge-ec
an ub-da 4(limmu2) uj3 saj gig2-ga
dumu-saj &d;en-lil2-la2 igi-bi ma-ra-ci-jal2
an kug-ga pa e3-a-zu-ne
kur-kur-ra dajal im-sar-e-en
iti6-zu kug-ga-am3 dadag-ga-am3
e i lugal-ra ud-de3-ec mu-un-e3
&d;nanna an kug-ga pa e3-a-zu-ne
kur-kur-ra dajal im-sar-e-en
iti6-zu kug-ga-am3 dadag-ga-am3
e i lugal-ra ud-de3-ec mu-un-e3
x &d;nanna en cag4-ge pad3-da-zu
pa e3 ci-im-mi-in-ak
en ka-ka nu-silig-ge
x x x x x
x x x ud su3-ra2 ul-le2-a-ce3
in-ja2-e-re7-en-de3-en in-ja2-e-re7-en-de3-en
e2-e tug2 me mah ne ka×x ne in-ja2-e-re7-en-de3-en
x (x) u3-mu-un-na-ce3
x ne nun &d;cul-gi-ra-ce3
iri ki-bi gi4-a-ce3
inim inim-jar sag9-ge-ce3
cu-um-du-um cag4 cuba4ba-ce3
me-ri ki-a sig10-ga-ce3
ec3 nibru&ki; dur-an-ki-ce3
igi ce-eb tu-tu-ba-ce3
abzu mah ce-eb uru2-ze2-ba-ce3
e2-cu-me-ca4 me nam-nun-na-ce3
urim2&ki;-e e2 &d;suen-na-ce3
e2-kic-nu-jal2 &d;nanna-ce3
agrun-kug e2 ki aj2 ga-ca-an-na-ce3
e2-hur-saj e2 lugal-la-ce3
e2-nam-til3-la nun cul-gi-ce3 in-ja2-e-re7-en-de3-en
ki-jar.ka &d;suen-na-ka &d;utu he2-me-en
abzu al-mu2-mu2 abzu al-sag9-ge
abzu u3-mu-un-bi-ra u3-mu-un ja2-ja2-dam
u3-mu-un &d;nanna u3-mu-un &d;ac-im2-babbar
u3-mu-un kisal-la2 giri17-zal &d;alamuc-ra
x ub-a-ke4 ub-e hu-mu-ri-in-ca4
x da-a-ke4 da-e hu-mu-ri-in-ca4
x &d;inana an-na-ke4 hi-li-a hu-mu-ri-in-ca4
mu-gi17-ib gal-e nijin3-mar-e hu-mu-ri-in-ca4
x x x-e kurku2-a hu-mu-ri-in-ca4
x x-ba hu-mu-ri-in-ca4
za-e he2-me-en gi du
ga-ca-an-sumun2-na
x x je26 za-ra de3-ra-ab-dug4
ki-jar.ka &d;suen-na-ka &d;utu he2-me-en
en ec-bar galam dijir-re-e-ne sig nim-ma u18-ru-bi
ecgiri2 cu du8 nam-bi tar-tar &d;a-nun-na sub2-su8-ub (x)
me nij2-nam-ma dili-ni zag dib en gal zi-jal2 ba-x
nam-dijir-bi-ce3 1(ac)-a-ni pa e3 nijin-nijin-bi-ce3 x-me-en
dug4-ga-dug4-ga-ni nij2-zid mu2-mu2 me an ki gen6-ne2-me-en
jic-hur bar tam-me si sa2-e nun gal-bi zu-zu-me-en
en numun i nam dug3-bi tud-tud us2 dab5-bi pad3-pad3
jarza mah saj-gu2-jal2-la-bi u2-gin7 zid-de3-ec mu2
jidru cum2-cum2 aga3 zid hal-ha mu mah-bi sa4-sa4
nam-dijir-bi ud ul su3-ra2-ce3 an ki-da ja2-ja2
nun da-ri2 mu2-mu2 a x x x ki za x igi i3-jal2
en umuc galam dim2-ma jalga sud jectug2 bad-e du7
dijir zid a ri x sig7-sig7 nij2-nam-ma-ni ka-ge-e dib2
ad gi4-gi4 en a-ga-na cag4 kuc2-u3 cim-gin7 ta-ta-hab2
nun cag4 su3-ra2 inim-ma nu-kam3-me nam-zu-ni dajal bur2
kug-zu gal-an-zu en igi-jal2 x cag4 dajal nij2-nam-ma zu
dijir-re-e-ne-er cu-mu-un-ne-mah-en
&d;a-nun-na-ke4-ne za-e cu-mu-un-ne-il2-en
me-zu me-bi-ta x x dirig suh-a-am3
me kal-kal me nij2 galam-ma-zu saj kece2 me zid-bi-im
u18-ru-zu li-ib-gin7 cu-mu-ne-us2 u18-lu-gin7 cu-mu-ne-dul
nij2-me-jar-gin7 mu-ne-e-jar ac+mac-gin7 cu-mu-ne-cu2
nam-mah-za hur-saj su3-ud bad-gin7 umuc-bi ca-ra-ni-ib-gi4
uj3 jar-jar-ra-bi en a-a-bi-me-en
nu-di-di-a sipad u2 kij2-kij2-bi-me-en
ama a-a-bi-gin7 mu-ne-dug4 uj3 gu7 naj sug4-sug4-bi-me-en
sa2 mu-e-jar jectug2 mu-e-gub-gub kij2 galam-ma ak-x (x)
e2 umuc jar jectug2 dirig-zu jal2 bi2-taka4
nij2-nam u3-tud-zu cu ta-hab2 dug4-ga-bi
x x x x x ni2 gal guru3 ki su zig3 ri-a
x du6 x x x-ga du3-a ki en ul dur2-ru-na-ba
za-e x x-bi mu-ni-bur2-bur2 cid gal-bi x x (x)
a-a &d;en-lil2 x x x (x)-ni sa2 bi2-dug4
jectug2  x-la-bi ci-im-mi-x
taka4 a su3-bi
me -a jic-hur kal-kal-za
x x  x x x ac mu-ni-in-x
nij2 galam  x im-mi-in-e3
nam-tar  x cag4-ba mu-ni-jar
ec3 zu x  im-mi-sa4-x
tug2-ta  x a-ja2-ri-in dib x x
x tud-da-zu e2-kur-ta &d;en-lil2-le bi2-in-dug4-ga
&d;nuska tud-da-zu e2-kur-ta &d;en-lil2-le bi2-in-dug4-ga
en &d;nu-dim2-mud-e abzu-ta lugal nam-he2 mi2 mu-ri2-in-dug4
sukkal zid me-tec2-e ga-i
&d;nuska sukkal-mah &d;en-lil2-la2 za3-mi2-zu dug3-ga-am3 ku7-ku7-da
lugal-ju10 cir3-re-ec2 ga-am3-dug4
su3-ra2-aj2 sipad zid &d;en-lil2-la2-me-en
mu mah pad3-da &d;nin-lil2-la2-me-en
jectug2 cum2-ma &d;en-ki-ka3-me-en
&d;en-ul &d;nin-ul-e tud-da-me-en
numun nam-en-na-da tab-ba-me-en
e2-kur-ra
sukkal lugal-a-ni-ir tum2-ma-me-en
&d;nuska &d;en-lil2-la2 lu2 cag4-ga-na-me-en
igi-jal2 &d;a-nun-na-ke4-ne-me-en
dug4-ga zid saj-bi-ce3 e3-a-me-en
sukkal zid a-a &d;en-lil2-ka-me-en
zid dug4-ga cu nu-bal-e-me-en
x x zalag-ga su3-ra2-aj2-bi-me-en
nam-nir-jal2 cum2-ma-me-en
&d;en-lil2-le igi zid bar-ra-me-en
e2 &d;en-lil2-ka me-te-bi-me-en
x-ec-a na-x x-me-en
ka -me-en
-me-en
-me-en
x-me-en
-me-en
x x x igi x x x x cum2-mu-me-en
&d;nin-tur5-ra &jic;bancur sig7-ga-me-en
&d;en-nu-gi4-ra a2 aj2-ja2 e3-a-me-en
lugal-ra nam-til3 mi2 x -me-en
an ki us2 dili-bi-ce3 x x x-me-en
a2 aj2-ja2 e2 &d;en-lil2-ka-ta
me gal-gal-la zag gub-gub-bu-me-en
me zid-da igi x x ja2-ri-ja2-me-en
me mah-a ux(pa)-a zid-me-en
me ul-e pa e3 ak-me-en
me tug2-ba13 cag4-gada-la2-a-me-en
me nun-na gu2 me-er-me-re-me-en
me nij2 lu-a-ba cu du7-a-me-en
&d;a-nun-na dijir gal-gal-e-ne
za3-mi2 7(imin) x x zid ri-in-ne
sukkal cu-luh x x a2-nun-jal2-me-en
cag4 zalag-zalag a-a &d;en-lil2-ka-me-en
za3-mi2 dug4-ga kingal &d;nuska
munus zid mul an-da cag4 kuc2-u3
&d;nisaba za3-mi2
cir3-gid2-da &d;nuska-kam
x x x
x x su-na a-ia
ma in-di-ri ma in-di-ri
x u3-mu-ra e-su-la-ci mu-uc ja2-ar
x u3-ri-ma e-mu-ud-ku-ra
x e-ki-ic-nu-jal2 x
x ka-ar-zi-da x x x
x ka-ar-za-gi-na ki e-na
x i-bi ne-pa-ar-ci ma-la
x li ur2 x x x na
x ka-ar-za-gi-na ki e-na
x x ka mi ta di-li du-a
x ma im-di-ri ma im-di-ri u3-mu-un
cul &d;nanna-ju10 lu2 an
ze2-ba-ju10 ki ma-an-aj2 hul2
&d;ba-u2 ki ma-ra-an-aj2 lu2
x a ru-a-ja2 za-e
za ka x
x ka x
i3 li duru5 i3 li duru5 i3 li he2-en-na-tum2 na-aj2 i3 li duru5
i3 lum-ma he2-en-na-tum2
tum.ku sag9-ga-ju10 ul-la
ga-ca-an-ju10 ga-ca-an sir2-sir2-e ama-ugu-ku-ku
ga-ca-an-ju10 kurun-a tuc-a-ra
ga-ca-an-i3-si-in&ki;-na kurun-a tuc-a-ra
izi an-na mu2-mu2-de3
ga-ca-an-ju10 sim&mucen;-gin7 a tu5-tu5-a
i3 &jic;erin-na i3 ha-cu-ur2-ra-ka
i3 &jic;erin-na cim dim3-me-er ki aj2-ja2
i3 cim-gig i3 cim ga
i3 ab2 kug-ge ga ab2-cilam-ma
i3-nun tur3 kug ga-ga amac-gin7 ga-ga
i3 cim-gin7 an-cag4-ge ed3
i3 ligidba i3 &jic;erin babbar-ra mul-ma-al he2-em-mi-ib2-za
zi-pa-aj2-ja2-na i3 cim erin-na-ka
gaba-ni i3 &jic;erin babbar-ra-ka
igi-ba i3-a he2-ni-ib2-gun5-gun5-e i3 li he2-en-na-su3
gu2 sa-ni i3 cim &jic;erin-na-ka hu-mu-ni-ib2-gun5-gun5-e
siki-ur2 siki-pa dub-dub-ba-ni i3 li he2-en-na-an-su3
gu2-bar za-gin3 gur-gur-ra-ni i3 li he2-em-su3-su3
cu jiri3 aj2 lum-ma lam-ma-ni i3 li he2-em-luh-e
jic-ge-en-gen6-na alan cu du7-a-ni i3-a he2-en-nu2
munus-e ab2 a-e jar-ra-gin7 i3 li he2-la2-e
24
cir3-nam-cub &d;nin-isin2si-na-kam
-ta kalam tec2-a mi-ni-ib-x
-in-sag3 e2-gal im-sig10-sig10
saj gig2 tuc-a-ba ni2 ul4-la bi2-ib2-te
(x) x x x x ki-cub-ba-bi ki-en-gi-ra bi2-ib-jar
(x) nij2-dajal-ba iri ba-an-gul uj3-e ni2 bi2-in-te
urim5&ki;-ma hul-jal2 im-ci-du sipad zid ba-ra-ab-e3
sipad zid ur-&d;namma ba-ra-ab-e3 sipad zid ba-ra-ab-e3
an-ne2 inim kug-ga du3-a mu-un-kur2 cag4 an x sug4-ga-am3
&d;en-lil2-le nam tar-ra du3-a cu lul mi-ni-ib-bal
&d;nin-mah-e x x x la2.a.ba-na a-nir mu-un-ja2-ja2
&d;en-ki-ke4 &jic;ig gal eridug&ki;-ga gu2-bi ba-an-gi4
&d;nu-dim2-mud itimama-a-ka ba-an-kur9 cag4-ka-tab-ba ba-an-nu2
inim x an-na-ka &d;nanna si-un3-na saj-ki ba-da-ni-in-gid2
&d;utu an-na nu-um-ed2-e ud-de3 i-si-ic im-la2
ama dumu-ni-ce3 hul til3-la-e
ama lugal-la kug &d;nin-sumun2-na a cag4-ju10 im-me
nam ur-&d;namma mu-un-tar-ra-ce3
mu sipad zid ba-ra-ab-e3-a-ce3
sila dajal ki-a-ne-di jal2-la-ba er2 gig i3-ce8-ce8
nam-lu2-ulu3 x li-bi  x x u3 dug3 nu-mu-un-ku-ku
i-lu sipad zid ba-dab5-ba-na ud mi-ni-ib-zal-e
a-ectub id2-da de2-a-bi ku3-jal2-bi ba-sig9
ce gu-nu a-gar3-re mu2-a-bi zi kalam-ma ba-su
engar gana2 zid-de3 gub-x-ni mu-na-ab-tur-re
&d;en-ki-im-du lugal eg2 pa5-ra-ke4 urim2&ki;-ta eg2 pa5 ba-da-an-kar
na  x x x pi x  x ki bi2-in-tag
umuc () kalam-ma u2-gu im-ma-an-de2 u2 nir-jal2 ba-sug4
edin-edin-e u2 sag9-ga nu-mu-un-mu2 u2-a-nir ba-an-mu2
ab2-e x  mu-un-x tur3 x-bi ba-gul
amar ab2-cilam- mur gig-ga-bi im-ca4
sipad kug-zu  x a  x a2 nu-mu-da-an-aj2-e
me3 cen-cen-na  a si a ba-da-ab-tab-e
lugal ka-mud-jal2 ki-en-gi-ra me-te unken-na
ur-&d;namma ka-mud-jal2 ki-en-gi-ra me-te unken-na
mas-su ki-en-gi-ra-ke4 () i3-nu2 tur5-ra-am3
cu-ni dab5-ba nu-mu-un-dab5 in-nu2 tur5-ra-am3
jiri3-ni x (x) nu-um-un-da-dib i3-nu2 tur5-ra-am3
x x im x uc  saj me ba-bu
sipad zid lugal jiri2 gal ki-en-gi-ra-ke4
ur-&d;namma lugal kalam-ma-ke4 e2-sumur-ra ba-an-te
urim2&ki;-ma im-te ur-&d;namma e2-zu2-ra-ah-a x-kur9
saj-kug-jal2 e2-gal-a-na i3-nu2
ur-&d;namma lu2 erin2-e ki aj2-ja2 gu2 nu-mu-un-da-zig3-ge
igi-jal2 x x-ra i3-nu2 jic-la2-bi im-du
tec2 kalam-ma-ka ba-cubub hur-saj-gin7 ba-gul
tir ha-cu-ur2-ra-gin7 im-ma-sug4 me-dim2-bi ba-kur2
&jic;tackarin-gin7 ki-tuc giri17-zal-la-na gij4 mu-ni-in-jar-re-ec
&jic;erin duru5-gin7 e2-gal-la nu2-a mu-ni-in-bal-bal-e-ne
ki-nu2 nitalam-a-ni ba-x (x) x x u18-lu-da ba-da-dul
cec-a-ni-da dam-a-ni-gin7 gu2-da am3-mi-ib-la2
ud dug4-ga-ni sa2 mu-ni-ib-dug4 a-la-na ba-ra-e3
sizkur2 nij2 dug3-ga la-ba-an-tag-ge cu gig ba-ni-x-gid2
kadra-ni &d;a-nun-na-ke4-ne inim im-ma-an-gi4-x
an muc3-am3 x la-ba-e-gub ud-bi la-ba-ni-ib-si
inim &d;en-lil2-la2 dug4-ga-ce3 ur5 zi-zi la-ba-jal2
nam-lu2-ulu3-ni ki ba-aj2-ja2-bi igi-jal2-bi ba-kur2
x (x)-la lu2 nu-zu-u3-e-ne i-im-bal-bal-e-ne
a-gin7 ki-lul-la ur-&d;namma dug gaz-gin7 a-ba-ni-in-taka4-ac
x (x)-a-ni im.ud sir2-da-gin7 gal-bi im-ci-du
x x x (x) nu-ja2-ja2-a nij2 cag4-ge cu nu-gid2-i im-me
x x x ur-&d;namma me-li-e-a nam-ju10
a-ra-li ki saj-ki kalam-ma-ce3
ur-&d;namma dumu &d;nin-sumun2-ka hi-li-na ba-da-de6
erin2 lugal-da i3-re7-ec-a er2 mu-da-ab-us2-e
dilmun&ki;-gin7 kur ki nu-zu-na &jic;ma2-bi ba-da-ab-su
cu min gag e-e ce3 ba-da-ab-kud
&jic;jisal &jic;gi-muc &jic;zi-gan jal2-la-bi gu2-guru5 ba-ab-dug4
&jic;x x (x)-na dub ba-da-tab &jic;saj-kul-bi ba-kud
&jic;x x (x) a igi min su ba-da-jar sahar sis-a ba-gub
lugal x ance-ni ba-da-dur2-ru ance ki mu-un-di-ni-ib-tum2
ur-&d;namma (x) ance-ni ba-da-dur2-ru ance ki mu-un-di-ni-ib-tum2
jic x kalam-ma-ke4 ba-da-bal tec2 kalam-ma ba-kur2
kaskal kur-ra in-di3 sug4-ga-am3
lugal-da &jic;gigir ba-da-cu2 har-ra-an im-ma-da-suh3 cu nu-um-ma-ni10-ni10
ur-&d;namma-da &jic;gigir ba-da-cu2 har-ra-an im-ma-da-suh3 cu nu-um-ma-ni10-ni10
i3-du8 gal kur-ra 7-bi nij2-ba ba-ab-cum2-mu
lugal mu tuku ba-ug5-ge-ec-a
icib lu2-mah nin-dijir ug5-ga mac2-e ba-dab5-ba
lugal jen-na-ni uj3 mu-un-zu-uc kur-ra za-pa-aj2 mu-un-jar
ur-&d;namma jen-na-ni uj3 mu-un-zu-uc kur-ra za-pa-aj2 mu-un-jar
lugal-e gud im-ma-ab-gaz-e udu im-ma-ab-car2-re
ur-&d;namma jicbun gal-gal-la ba-ci-in-dur2-ru-ne-ec
u2 kur-ra sis-am3 a kur-ra mun4-na-am3
sipad zid jarza kur-ra-ke4 cag4-ga-ni mu-un-zu
lugal-e nidba kur-ra-ke4 jic im-ma-ab-tag-ge
ur-&d;namma nidba kur-ra-ke4 jic im-ma-ab-tag-ge
gud du7 mac2 du7 udu niga en-na ab-lah4-a
&jic;mitum2 &jic;pan gal e2-mar-uru5 &jic;gag-pan jiri2 zu2 galam
&kuc;lu-ub2 gun3-a ib2-ba jal2-la-ba
&d;nergal &d;en-lil2 kur-ra-ra
sipad ur-&d;namma-ke4 e2-gal-a-na jic im-ma-ab-tag-ge
jic-gid2-da &kuc;lu-ub2 dag-si ak-a i-mi-tum pirij an-na
&kuc;gur21ur3 ki us2-sa a2 nam-ur-saj-ja2
za-ha-da nij2 ki aj2 &d;erec-ki-gal-la
&d;gilgamec3 lugal kur-ra-ke4
sipad ur-&d;namma-ke4 e2-gal-a-na jic im-ma-ab-tag-ge
x kece2-da i3 ba-ni-in-de2-a bur cajan cu du7-a
tug2 dugud &tug2;zulumhi &tug2;pala3 nam-nin-a
x x (x) x x sar dalla me kur-ra
&d;erec-ki-gal ama &d;nin-a-zu-ra
sipad ur-&d;namma-ke4 e2-gal-la-na jic im-ma-ab-tag-ge
udu x x x (x) x x x gal kur
jidru kug-sig17 nam-en-na cu za-gin3-ce3 x x
&d;dumu-zid dam ki aj2 &d;inana-ra
sipad ur-&d;namma-ke4 e2-gal-la-na jic im-ma-ab-tag-ge
tu-di-tum kug-sig17 kug-babbar
&na4;za-gin3 ba-da-ra
&d;dim3-pi-kug-ge x
gi16-sa cu du7-a har kug-sig17 ma2-gur8 bi x sig10-ga
&na4;gug kug nij2 gaba dijir-re-e-ne
&d;nam-tar lu2 nam tar-tar-ra-ra
sipad ur-&d;namma-ke4 e2-gal-a-na jic im-ma-ab-tag-ge
dub-cen cu za-gin3 (x) nij2-nam irigal-a-ke4
&jic;kirid kug &na4;za-gin3 cu tag-ga &jic;ga-rig2 nam-munus-a
&d;huc-bi-sag9 dam &d;nam-tar-ra-ra
sipad ur-&d;namma-ke4 e2-gal-a-na jic im-ma-ab-tag-ge
&jic;nij2-cu umbin x-bi kug-sig17-ta gun3-a
ance ki &ance;niskum(pirij) x  x x x x
ance ur2 gun3-gun3  x
sipad mu6-sub3 a  x ab-us2-e
cul ur-saj &d;nin-jic-zid-da-ra
sipad ur-&d;namma-ke4 e2-gal-a-na jic im-ma-ab-tag-ge
&na4;kicib za-gin3 ba-da-ra i3-la2-a
tu-di-da kug-sig17 kug-babbar saj-bi alim-ma
&d;dim3-pi-me-kug-ge &d;dim3-pi-kug-ge zag-ga-na gub-bu-ne mu-na-ab-cum2-mu
&tug2;sajcu jectug2 mah lu2 zu jic-nu11-gal
gi-dub-ba zag-bar-ra nij2 nam-dub-sar-ra-ke4
ec2-gana2 za-gin3 gi-1-nindan x x
nitalam-a-ni nin-&d;a-zi-mu2-a
dub-sar mah dumu a-ra-li-ra
sipad ur-&d;namma-ke4 e2-gal-a-na jic im-ma-ab-tag-ge
x x
x a bi () x
x x gal kur-ra (x) mu-na-da-ab-cum2-mu
lugal-e nidba kur-ra-ke4 si bi2-in-sa2-a-ta
ur-&d;namma-ke4 nidba kur-ra-ke4 si bi2-in-sa2-a-ta
irigal-la-ke4-ne
x  x cu2-ke4-ne
ur-&d;namma barag gal kur-ra-ke4 mu-ni-ib-tuc-u3-ne
kur-ra ki-tuc mu-na-ja2-ja2-ne
inim dug4-ga &d;erec-ki-gal-la-ka-ta
erin2 &jic;tukul x en-na ba-ug5-ga
lu2 nam-tag-ga en-na ba-zu-x-a
lugal-la cu-ni-ce3 im-ma-ab-cum2-mu-ne
ur-&d;namma ki-bi-ce3 x x (x) x-ec im x x x ()
cec ki aj2-ja2-ni &d;gilgamec3-da
e-ne di kur-ra i3-kud-de3 ka-ac kur-ra i3-bar-re
ud 7 ud 10-am3 ba-zal-la-ba
lugal-ju10 i-si-ic ki-en-gi-ra-ke4 sa2 nam-ga-mu-ni-ib-dug4
ur-&d;namma i-si-ic ki-en-gi-ra-ke4 sa2 nam-ga-mu-ni-ib-dug4
bad3 urim2&ki;-ma nu-mu-un-til-la-ni
e2-gal gibil na-mu-un-du3-a-ni nu-mu-un-hul2-hul2-la-ni
sipad-de3 e2-a-ni saj li-bi2-in-ak-ni
dam-a-ni ur2-ra-na a-la nu-mu-un-gi4-a-ni
dumu-ni dub3-ba-na li-bi2-in-pec-a-ni
nin9 di4-di4 nu-mu-un-buluj3-buluj3-e-ne hi-li nu-mu-un-til-a-ni
lugal-ju10 cag4-ga-ni im-si er2 gig
sipad zid i-lu nij2-me-jar ni2-te-na mi-
je26-e nij2 ne-e ba-ak-a-ju10
dijir-re-ne-er mu-ne-gub-bu-nam ki-ur3 mu-ne-jal2
&d;a-nun-na-ke4-ne he2-jal2-la pa mu-ne-e3-a
jic-nu2 u2 za-gin3 barag2-ga-ba gi16-sa mu-ne-jar-ra-ju10
dijir ki-ja2 la-ba-e-gub cag4-ju10 la-ba-ni-ib-sed
x-me-en nij2 jickim sag9-ga-ju10 an-gin7 mu-ne-su3-ud
(x) ud-da gub-ba sa2-a-ja2 a-na cu ba-ni-ti
ji6-da gub-ba u3 nu-ku-ja2-a ud im-ma-ni-til
i3-ne-ec2 im an-ta cej3-je26-gin7
me-li-e-a ceg12 urim2&ki;-ma-ce3 cu nu-um-ma-ni10-ni10
a2-ce nitalam-ju10 nu-mu-un-su-am3
i-lu a-nir nij2 gig-ga-a ud mi-ni-ib-zal-zal-e
usu jal2-la-ju10 ni2-ba til-la
ur-saj-me-en cu nam-tar-ra x a gig
am-gin7 x  x gi cub-ba-ju10 dug3 la-ba-x
gud mah-gin7  x sis-ja2 ba-
&jic;isimu3&sar;-gin7 x () x x kug-ga ba-ci-x
ance-gin7 igi () x sag9-ga-ju10-ce3 ba-ug5-ge-x
nitalam x (x)-ju10 ma-ab-hul ci-in-tu-ra-x
i-lu a-nir nij2 gig-ga-a ud mi-ni-ib-zal-zal-e
udug sag9-ga-ni bar-ta ba-da-gub
&d;lamma sag9-ga-ni saj-ja2-na li-bi2-in-ha-za
&d;nin-sumun2-na-ke4 a2 mah-a-ni saj-ja2-na li-bi2-in-ge-en
&d;nanna en &d;ac-im2-babbar cu-ta nu-un-ri
&d;en-ki lugal eridug&ki;-ga x-ra ba-ra-ta-an-e3
gir-gir-a-ni im-ma-ni-in-si-ig inim cu nu-mu-un-di-ni-ib-gi4
&jic;ma2-gin7 tum9 sumur-ra ba-ra-ab-dirig &jic;dimgul nu-mu-na-kalag
ance edin-na-gin7 pu2 hul ba-an-tum2-mu-da cu dugud lu2 mu-un-jar
pirij-gin7 a-ru-ub-ba ba-cub-ba en-nu lu2 mu-un-du3
ur-gin7 &jic;az-la2-e mu-un-dab5 me-a lu2 mu-un-jar
&d;utu di x x jic nu-um-mi-in-la2 a lugal-ju10 mu-un-si
tigi a-da-ab gi-gid2 za-am-za-am-ju10 a-nir-ra mu-da-an-kur9
jic-gu3-di e2 nam-nar-ra-ka zag e2-jar8-e i-ni-in-us2
&jic;gu-za hi-li-bi nu-mu-til-la-ju10
sahar pu2-saj-ja2-ka lu2 im-mi-x x x
jic-nu2 ki-nu2 tur-bi nu-mu-un-til-la-ju10
edin bar sug4-ga-ka lu2 im-mi-in-nu2-u3-da
me-li-e-a dam-ju10 er2-ra dumu-ju10 a-nir-ra
lu2 nij2 dug4-ga-ja2 i-lu balaj di-gin7 he2-na-du12-uc
ud ur5-gin7 im-ma-ab-ak-a-ju10
saj-kal &d;inana nin me3-a di-ja2 nu-mu-un-til3
&d;en-lil2-le kur-kur-ra inim gal-gal-ce3 kij2-gi4-a bi2-in-gi4
ki-bi-ta igi-ni jar-ra-ni
&d;inana e2-kur za-gin3-ce3 sun5-na-bi mu-un-kur9
saj-ki huc &d;en-lil2-la2-ka igi dub2-dub2-bu x (x)
nin gal e2-an-na gam-ma-ni nam-ma-da-ra-ta-x
sipad zid e2-an-na-ta mu-un-e3 igi nu-mu-ni-in-du8
nin-ju10 a x x a ba gub-ba-gin7 uj3-ja2 mu-un-
&d;inana ud huc dumu gal &d;suen-na a x x x (x)-ga
an i3-dub2-be2 ki i3-sag3-ge
&d;inana-ke4 tur3 im-gul-e amac im-tab-e
an lugal dijir-re-e-ne-ke4 in-ce3 ga-mu-un-dub2
&d;en-lil2-le saj mu-da-an-zig3-ga inim-bi a-ba mu-un-kur2
an lugal inim mah dug4-ga-ni inim-bi a-ba mu-un-kur2
jic-hur kalam-ma he2-me-a-gub-ba saj ba-ra-ba-an-us2-sa
ki ud e3 dijir-re-e-ne-ce3 nam-he2-jal2-bi nu-jal2
ji6-par3 kug ec3 e2-an-na-ju10 hur-saj-gin7 an-gin7 mu-un-gi4-ec
sipad-ju10 hi-li-a-ni nu-uc-ma-an-ku4-ku4 je26-e ba-ra-ku4-ku4-de3-en a-na-ac mu-ku4-ku4
kalag-ga-ju10 u2-cim-gin7 edin-na nu-uc-ma-da-mu2-am3
ma2 id2-da-gin7 kar sig9-ga-na sig9-ga-ba nu-uc-ma-da-gen6-na
&d;inana-ke4 i-lu-ni he2-kur-ku-ku ur-&d;namma
en &d;nin-jic-zid-da-ke4  x-na he2-em-mi-in-kalag-ge
ur-&d;namma x (x)  ba-ug5-ga-ju10
a-na -an-la2
er2 1(dic)-e a-nir 1(dic)-e
ur-&d;namma-ra nam mu-ni-ib-tar-re
(x) ur-&d;namma x -ge-en mu mah-zu he2-pad3
jidru kug sig-ta igi-nim-ce3  mu-un-na-an-tuku-tuku
e2-gal-zu-ce3 ki-en-gi -pad3-de3-ec
id2 ba-al-la-zu  x-zu
a-gar3 gal-gal mah bi2-gi4-()-a-zu
jic-gi a-ta im-ta-ab-ed3-a-zu
ce dajal ce dajal-e -a-zu
an-za-gar3 a2-dam -a-zu
nam-lu2-ulu3 u6  x-e-ec
ur-&d;namma mu-zu x -pad3-pad3-de3-ec
en &d;nu-nam-nir  x rib-ba
&d;udug hul x  bi2-in-sar-re
sipad ur-&d;namma x  ba-ci-in-buru3-a-ta
&d;nanna en &d;ac-im2-babbar  x ri-a-bi
&d;en-ki lugal eridug&ki;-ga -ta-an-ed3-da
x x (x) &d;x -la amac tab-tab-ba
saj-kal a-ma-ru mar-uru5
kug du pirij an-ce3 tud-da
gi gam-ma kal jal2 ba-ni-
iri-zu-ta mi2 zid dug4-ga di si sa2 kud-kud
dumu hi ri x () en &d;nin-jic-zid-da za3-mi2
lugal-ju10 x (x) er2-am3 i-lu-am3
er2-am3 a-nir-am3
x x x (x x)
x x x saj-ki-ni mi-ni-gid2
ud-de3 i-si-ic im-la2
x x (x) x x x itimama-ka ba-an-kur9 cag4-ka-tab ba-nu2
ama x dumu-ni-ce3 hul-jal2-la tuc x
ama lugal-la kug &d;nin-sumun2-ka a2 cag4-ju10 im-me
nam ur-&d;namma mu-un-bal-e-ec-am3
mu sipad zid ba-ra-ab-e3-a-ta
sila dajal ki-e-ne-de3 jal2-la-ba er2 gig mu-a-ci-ci
i-lu sipad zid ba-an-dab5-be2-ne-ec-a ud mi-ni-ib2-zal-zal-e
nam-lu2-ulu3 lib ib2-til-la-am3 u3 dug3 x (x) x (x) x-ku
a-ectub id2-da de6-a-ba ku3-jal2-bi
ce gu-nu a-gar3-re x e3-a zi kalam-ma
engar gana2 zid-de3 gub-bu x
&d;en-ki-im-du lugal eg2 pa5
x ab uj3 dajal-bi ba-
(x) x bu kalam-ma-kam u2
edin-edin-e u2 sag9
(x) x x ab2 dugud-da
ur-&d;namma ki
cu-ni dab5-ba nu  x
jiri3-ni dab5-ba  ja2-ja2
za-pa-aj2 a x  ba gam-e uc
sipad zid lugal  ki-en-gi-ra ur-&d;namma
urim2&ki;-ma ni2 jen-na-ni ur-&d;namma e2
saj-gu2-jal2 e2-gal-la i3-nu2-a ur-&d;namma lu2 iri
hur nu-un-da-an-zig3 igi-jal2 kur-kur-ra i3-nu2 jic-la2-bi
tec2 kalam-ma ba-da-an-cub hur-saj-gin7 ba-gul
&jic;tir ha-cu-ur2 ba-da-an-sag3 a-ra2 kalam-ma ba-e-suh3
&jic;erin kalam-ma-ke4 ba-da-bal a-ra2 kalam-ma ba-e-kur2
&jic;tackarin-e ki-tuc giri17-zal-a-ni aga mu-un-na-an-jar-re-ec
ud dug4-ga-ni-a sa2 mi-ni-ib-du alan-a-ni ba-ra-e3
sizkur2 nij2 dug3-ge cu la-ba-an-tag cu gig ba-da-an-gid2
kadra-bi &d;a-nun-na-ke4-e-ne cu nu-um-ma-gid2-e
(x) muc3-am3 x x x la-ba-ni-in-gub ud-bi nu-sud-e
x &d;en-x x x (x) x-am3 ur5 zi-zi la-ba-jal2-la
x x (x) x (x) (x x) ur-&d;namma dug gaz im-mi-ni-taka4-e
-ne mu-ni-bal-bal-e
-gin7 gal-bi im-cej3-je26
cu nu-dab5-be2 im-me
nam-ju10
x bi im x
x a er2 im x
ba gu2-guru5 ba-x x (x)
x an ru &jic;saj-kul x
da tar sahar sis-a ba-da-an-ku-x
an cub har-ra-an im-suh3 cu nu-um-ma-ni10-ni10
x an cub har-ra-an im-suh3 cu nu-um-ma-ni10-ni10
ki-in-du su3-ud-da
x ru ne jiri3 x (x x) mu-un-di-ni-ib-us2
kaskal kur-ra-ke4 -un-di-ni-ib-us2
x bi nij2-ba ab--mu
i3-du8 gal mu-ci-x- x
ba-ug5-ge  x
nin-dijir mac2-e dab5-ba ba-ug5-ge (x) x-ta
x x aj2
za-pa-aj2 bi2-jar
x x x  za-pa-aj2 bi2-jar
lugal jarza kur-ra-ke4 cag4-ga-ni i3-zu
ur-&d;namma jarza kur-ra-ke4 cag4-ga-ni i3-zu
gud sig7 mac2 du-du udu niga im-ma-ab-lah4-e
&jic;mitum2 &jic;pan gal a-ma-ru-bi &jic;gag-ti jiri2 zu2 gal
&kuc;lu-ub2 gun3-a ib2-ba jal2-la-ni
&d;nergal &d;en-lil2 kur-ra-ke4
sipad ur-&d;namma-ke4 e2-gal-la-a-ni jic im-mi-in-tag-ge
jic-gid2-da &kuc;lu-ub2 dag-si x &jic;mitum pirij an-na
&kuc;gur21 ki us2-sa x &jic;za-ha-da nij2 ki aj2 &d;erec-ki-gal-ke4
&d;gilgamec3 lugal kur-ra-ke4
sipad ur-&d;namma-ke4 e2-gal-a-ni jic im-mi-in-tag-ge
jic-kece2-da (x) x i3 ba-sar-a bur cajan cu du7-a
lugal-la sig jar cu pi me kur-ra
(x) x erec-ki-gal ama &d;nin-a-zu
sipad ur-&d;namma-ke4 e2-gal-la-a-ni jic im-mi-in-tag-ge
&udu;a-lum udu zulumhi mac2 gal kur-ra-ke4
jic.cir &jic;ma-nu nam-en-na-kam cu za-gin3-na tum2-ma
ecgiri2 cibir &jic;ma-nu nam-sipad-da nam-en-na tum2-ma
&d;dumu-zid dam ki aj2 &d;inana-ra
sipad ur-&d;namma-ke4 e2-gal-a-ni jic im-mi-in-tag-ge
gi16-sa cu du7-a har kug-sig17 ma2-gur8 bi x sig7-ga
&na4;gug kug x (x) x dijir-re-e-ne-ke4
&d;nam-tar lu2 nam tar--ke4
sipad ur-&d;namma-ke4 e2-gal-a-ni jic im-mi-tag-ge
dub-cen cu za-gin3 nij2-nam iri11-gal-la
&jic;kirid za-gin3 cu tag-ga &jic;ga-rig2 7 nam-munus-a
&d;huc-bi-sag9 dam &d;nam-tar-ra-ke4
sipad ur-&d;namma-ke4 e2-gal-a-ni jic im-mi-in-tag-ge
x gun3-a
ance-nitah gu2 nun dug4-dug4
-da-ab-us2-sa
&d;nin-jic-zid-da-ra
sipad ur-&d;namma-ke4 e2-gal-a-ni jic im-mi-in-tag-ge
ra nij2 nam-dub-sar-kam
&jic;gag gi-nindan kad-na
nin-&d;a-zi-mu2-a nin9 lugal-la-ra
dumu a-ra-li-ta
&d;jectin-an-na nin9 lugal-la-ra
sipad ur-&d;namma-ke4 e2-gal-la-a-ni jic im-mi-tag
du-di-da kug-sig17 kug-babbar saj-bi alim-ma
&na4;kicib za-gin3 zag-bi kug-sig17 u3 ba-da-ra kug-me-a
&d;dim3-pi-me-kug a2 zid-da a2 gab2-bu gub-bu-na mu-un-na-an-x-x-(x)
sipad ur-&d;namma-ke4 e2-gal-la-a-ni jic im-mi-in-tag-ge
gud sig7 mac2 du-du udu niga im-ma-ab-tuku-a
na ensi2 gal kur-ra-ke4 mu-un-na-da-ab-kur9
sipad ur-&d;namma-ke4 e2-gal-a-ni jic im-mi-in-tag-ge
gal iri11-gal-la-ke4-e-ne
&d;a-nun-na ninda cu tag-ga-ba
ur-&d;namma barag gal kur-ra-ke4 x im-mi-in-tuc-na
kur-ra ki-tuc mu-un-na-ja2-ja2
inim dug4-ga &d;erec-ki-gal-la-ke4
lu2 &jic;tukul-la in-na ba-cub-e
lu2 nam-tag-ga in-na ba-mud-e
cec ki aj2-a-ni &d;gilgamec3-ra
e-ne-ne di kur-ra kud-de3 ka-ac-bi igi bar-re
ud 5-am3 ud 10-am3 ba-zal-a-ta
lugal-e i-si-ic ki-en-gi-ra si gu7-mu-un-na-dug4
ur-&d;namma i-si-ic ki-en-gi-ra si gu7-mu-un-na-dug4
bad3 urim2&ki;-ma nu-mu-un-til-le-na
e2-gal gibil na-mu-un-du3-a cag4-bi nu-hul2-la-x (x)
sipad-de3 e2-a-ni cu-dul3 li-bi-ra-a-x (x)
dam ur2-ra-ni la-la-bi nu-gi4-a-(x x)
dumu-ni dub3-ba-na li-bi2-in-pecx(ca3)-pecx(ca3)-na
nin9 tur x tur im-buluj3-je26-ne hi-li-bi nu-mu-un-til-le-na
sipad zid i-lu nij2-me-jar ni2-ta-a-ni mi-ni-ib-be2
je26-e im-ma-zu-a ni2 im-ma-an-zu-a
dijir-re-e-ne mu-un-na-an-dim2-me-ec ki-ur3 la-ba-ja2-ja2
&d;a-nun-na-ke4-ne he2-jal2 pa e3 ak-ne
&jic;gu-za za-gin3 nij2 ba-ra-ga-ac gi16-sa mu-(x)-ni-ib2-gen6-na
x x-en jickim sag9-ga-ju10 kur an-gin7 x du
x  x x  x -ib-ti
x (x) ba en-nu-uj3 lu2
mu-un-di me-a lu2-bi nu-x (x)
a-da-ab gi-gid2 za3-za3-mi2 er2 ba-ni-x
jic-gu3-di e2 x x ne zag e2-jar8 ba-ni-us2
x  hi-li-bi nu-mu-un-til-le-na
im-mi-in-tuc-na
x x  nu-mu-un-til-le-na
-in-cub-bu-na
x ku
ki-sikil &d;inana nin me3-a x x-a-ba si mu-da-ab-
&d;en-lil2-le hur-saj gal-gal kij2-gi4-a bi2-gi
ki-bi-ta igi-ni jar-ra-ni
sipad zid e2-an-na mi-ni-ib2-e3 igi nu-mu-ni-du-(x)
saj-ki huc &d;en-lil2 ni2 igi dub2-dub2-be2
an lugal dijir-re-e-ne in kur2 mu-un-ak-e
an lugal dug4-ga-a-ni dug4-ga-a-ni nu-kur2-x
ur-&d;namma da mu ne ib2-la2 ud
ud e3-a dijir-re-e-ne x (x) ga nu-jal2-la
ji6-par3 kug ec3 e2-an-na -da-an-bu
x-li-a e2  la-ba-ni-in-kur9-re
x x ki aj2 an-na x x  pad3
x um ma sig7-ga zag x ba
&d;nin-tur5-re u3-tud-za cag4 mi-ni-ib-hul2 nam gal ca-mu-ri-in-tar
saj-ki hi-li bi2-in-ak pa jar zu x x ba
me-dim2-zu jiri3 nun-na alan-zu dalla pa e3
bar-sud-am3
nam-munus ba-e-dug4 nam-hi-li ba-e-si
&d;inana he2-du7 an sikil-la nam-nin-a tum2-ma
x-ga cu ca-mu-u8-du7 nam-zu ba-dirig
x za un igi x ab-be2-en un nijin ad ca4-ca4-en
nam jal2 a x  x x-ra-me-en
x
ma mah
x x  x  x x bi2-ib-x-un x
lu2 nij2-si-sa2-ka mu-e-du7 gu3 tec2 he2-en-sig10-sig10
mu he2-jal2-la ud dug3 asil-la2-a nam-sipad he2-ak-ke4
ri-im-&d;suen lu2 nij2-si-sa2-ka mu-e-du7 gu3 tec2 he2-en-sig10-sig10
mu he2-jal2-la ud dug3 asil-la2-a nam-sipad he2-ak-ke4
sa-jar-ra-am3
&d;inana ri-im-&d;suen mu nij2-zid re cag4 dug3-ga-za mu-a-ni sud cum2-ma-ni-ib
nu-u8-gig dirig-ce3 mah an-na-e gun3-a
&d;inana nu-u8-gig dirig-ce3 mah an-na-e gun3-a
inim mi2 dug4-ga hi-li sud-a-za
x dijir ama gal-gal ri-im-&d;suen til3-mu-ni-ib
jic-gi-jal2-bi-im
a-da-ab &d;inana-kam
in-nin9  x  x
cul mec3 gi4-gi4-e &d;inana nin x x-li-a-ta x
ec3-e nibru&ki; x e2-du6-kug-ga x dug4-ga an-na
me-en kug an-na saj-ja2 jal2-la-e
tug2-ba kug-kug an-na cag4-ga la2-a-e
jidru kug an-na cu-na jal2-la-bi
unken-a tuc-a dur2 jar-ra-e
di gal kur-ra kud-da-e
ga-ec8 mah kur-kur-ra bad-da-e
nu11-gin7 an-ta kar2-ra-na kug &d;inana igi jal2-la-bi
urim2&ki;-a e2-kic-nu-jal2-la-bi-ce3
nu-gig-ge a-a-ni &d;suen-da
inim dug4-dug4-ga-e
he2-jal2 kur-ra-ce3 cu la2-x-a-e
nin9-e  ti gi-ri2-in sikil
kug &d;inana  ki-a kur2-kur2-ra  x
e2-e ga-ca-an x cum2-ma hi-li du8-du8-a-me
an -ra a x x me x x alan-ni ki-bi-ce3 gub-ba-na
a-ji6  im x x me
du.du  x ga
a-ji6 im -ga-gin7 x ur3-e
cu du8 hi-li gal-gal
ge-en x x x x x cudu3-cudu3-ba zig3-ga-me
gi-ri2-in duru5 hur-saj-ta u5 di gub-ba-me
za-gin3 duru5 kur cubax(muc)-ta gi-dirig igi saj-ja2 la2
kug-zi×zi ha-ra-li izi-gin7 tab2-tab2-e-me
&jic;hachur gu-gu-ul-ba jal2-la-me
x-ba al e-a-a-me
zu2-lum a2-an-sur-ba hi-li guru3-me
dag-dag-ga til3-la-ju10-ne
dag an-na-ke4 til3-la-ju10-ne
mu-u2-da-na-ju10 ucum-gal-an-na-ke4
me nam-dam-ce3 in-ja2-an-pad3-da-de3
bad3-ti-bi2-ra e2-muc-kalam-ma-ta
a-ga-ni-ce3 x x mu  x
x x x x x x-en pa5 jal2 taka4-de3
a2 zig3-ga nin9 x bi2-in-ga-ga
a-a gu2 x gal-e x-da ba x-an-ur4-ur4
unken-a-ni x (x) nun-na x (x)
cec-a-ni ucumgal-la-an-na-ra
ec3 kug-ga-ni sug mu-na-ga-ga
x  gub-ba-am3
hi-li &d;dumu-zid &jic;ildag3 gub-gub-dam
cag4-ju10 hi-li gi4-im-si
u2 lu-lu du6-cuba-a ce3 da ga da
cag4-ju10 hi-li im-si an ki
e2 a-ra-li  ni
cag4  ne zal-la-ta
ur3-bad3 ce-ga mu-ci-gu-u2-gu-u2
sila ji6-de3 bur2-da ni zu dub-e
e2 sila dajal-a i3-tur-tur-e
kug &d;inana x mah-zu x x
&d;inana za3-mi2
e2-u6-nir an ki-da mu2-a
temen an ki unu6 gal eridug&ki;
abzu ec3 nun-bi-ir am3-gub
e2-du6-kug u2 sikil-la rig7-ga
pa5 sikil nun-na-ka a naj-ja2
kur ki sikil-la naja dub2 dug4-ga
abzu tigi-zu me-kam
bad3 gij4 gal-zu cu si sa2-am3
kilib3-jal2 ki dijir til3-la-za
kij2 gal kij2 ki dug3 ud nu-dib-be2
e2 zag kece2-zu cita sa2 nu-di
nun-zu nun gal-e men kug
muc3-za ma-ra-ni-in-ge-en eridug&ki; saj-men jal2
kici17 mu2 kici17 sikil ed3-de3 susbu3
ec3 abzu ki-zu ki gal-zu
ki &d;utu-ra gu3 de2-za
gir4 ninda il2 u2 sug4-sug4-za
u6-nir ec3 mah an-ne2 us2-sa-x-za
gir4 gal unu6 gal-da sa2-a-za
nun-zu nun an ki x x x nu-kur2-ru
x dug4-ga saj du3 x x-ni jectug2 de5-a
x x x en &d;nu-dim2-mud-e
e2-engur-ra muc3-za e2 bi2-in-gub barag-za dur2 bi2-in-jar
23 e2 &d;en-ki eridug&ki;-ga
x x x x ec3 nam tar-ra
x x x temen u6-nir-ra il2-la
x x x a2-dam &d;en-lil2-la2
x x x-bu-zu zid-da-zu gab2-bu-zu ki-en-gi ki-uri
e2 &d;en-lil2-la2 cag4-zu ten-te-en bar-zu nam tar-ra
zag-du8 a-sal-bar-zu kur-bad3
dub-la2 zag e3-zu kur me-te-jal2
ka-zu ka x x x ad muc3 nun-za
ur2-zu an ki-da kuc2-u3-de3
nun-zu nun gal &d;en-lil2 en dug3
en zag an-na en nam tar-re-da
ec3 nibru&ki; kur gal &d;en-lil2-le
muc3-za e2 bi2-in-gub barag-za dur2 bi2-in-jar
13 e2 &d;en-lil2 nibru&ki;-a
tum-ma-al&ki; me nun-e gal pad3-da ni2 su zig3 ri-a
temen cu-luh sikil-zu abzu-a la2-a
iri ul jic-gi gi sumun gi henbur sig7-ga
cag4-zu kur he2-jal2-la nam-he2-a du3-a
itid zag-mu ezen jal2-la-za u6 di tag-ga
nin gal ki-ur3-ra &d;en-lil2-da zag ca4-a
nun-zu ama &d;nin-lil2 nitalam ki aj2 &d;nu-nam-nir-ra-kam
e2-tum-ma-al&ki; muc3-za e2 bi2-in-gub barag-za dur2 bi2-in-jar
8 e2 &d;nin-lil2 nibru&ki;-a
e2-me-lem4-huc ni2 gal gur3-ru
ec3-mah me nun an-ta bar-ra
&e2;cutum &d;en-lil2-la2 me ul-e jar-ra nir-ra tum2-ma
nam-nun-na saj il2 na de5 e2-kur-ra
zag-e3 si e2-zu muc3 an-da x x-a
ec-bar ki di gal ku5-ru-ba id2-lu2-ru-gu2
zid-du u3-tud cag4 erim2-jal2 mud-ce3 ni10-ni10
ki gal cu-luh sikil nam-icib-e du7-za
en &d;nu-nam-nir-da u2 mu-ni-sug4-sug4
nun-zu nun cag4 kuc2-u3 &d;en-lil2-ke4 ec3-mah tum2-ma
&d;udug e2-kur-ra kin-gal nuska-ke4
e2 &d;en-lil2-la2 muc3-za e2 bi2-in-gub barag-za dur2 bi2-in-jar
12 e2 &d;nuska nibru&ki;-a
e2-me-ur4-an-na ki gal-la gub-ba
me zid ur-saj iri barag-ge x ki mu2-a
a2 me3 &jic;mitum2 cul mar-uru5 gur3-ru
ceg12 u18-ru nu-silig-ge temen ud til3-le-zu
en ul-e jar-ra ec-bar me nun-na-kam
sahar kug kur-ra ab-si-a saj il2 nun-e-ne
e2 mah u6 e3-zu ud-gin7 muc3 barag2-ga
e2-cu-me-ca4 mu-zu &d;en-lil2-le ni2 huc ma-ra-ni-in-ri
nun-zu x (x) gal-la ur-saj-e ne-ni zag dib-ba
ensi2 gal &d;en-lil2-la2 nir an ki-da zag ca4-a
kicib-jal2 si-si a-a &d;en-lil2-ka me nam-gal cu du7
an en jal2 saj ri palil a-a &d;en-lil2-la2
saj-kal pirij kur gal-e tud-da
kur gu2-erim2-jal2 mu-na-gul-gul en &d;nin-urta-ke4
e2-cu-me-ca4 muc3-za e2 bi2-in-gub barag-za dur2 bi2-in-jar
15 e2 &d;nin-urta nibru&ki;-a
e2-ja2-du6-da nijin saj-ta il2
men an-edin-na ki kug ki sikil
e2 temen-zu dim gal nun-na
nin-zu munus dili-e ja2 barag-ge si-a
du6-saj-dili muc3-zu nun-na ul am3-mi-ni-ib-car2-re
nun-zu cag4 na-dab-e dirig gal-zu
dumu nun kur gal-da gu2 me-er-me-er-re
&d;cu-zi-an-na dam ban3-da a-a &d;en-lil2-la2-ke4
du6-saj-dili muc3-za e2 bi2-in-gub barag-za dur2 bi2-in-jar
9 e2 &d;cu-zi-an-na ja2-gi-mah-a
kec3&ki; uru16 ulutim2 an ki
muc-cag4-tur3 gal-gin7 ni2 ri-a
e2 &d;nin-hur-saj-ja2 ki sumur-ra du3-a
kec3&ki; aratta&ki; cag4-zu cag4 sig bar-zu al-il2
ug gal an-edin-na gan cid-da edin-na dag-ga
hur-saj gal mu7-mu7-ta ri-a
cag4 u2-sa11-an cag4 iti6 nu-e3 &d;nin-tur5-ra sig7-ga
e2 kec3&ki; ceg12-zu tud-tud-zu
gi-gu3-na-zu suh10 za-gin3 bar-zu du3-a-zu
nun-zu nun ceg5-ceg5-ga nin zid gal an-na
dug4-ga-ni an dub2-bu ka ba-a-ni ud te-ec di
&d;a-ru-ru nin9 &d;en-lil2-la2-ke4
e2 kec3&ki; muc3-za e2 bi2-in-gub barag-za dur2 bi2-in-jar
13 e2 &d;nin-hur-saj-ja2 kec3&ki;-a
urim2&ki; ninda2 gi duru5 sug2-ga
e2-kic-nu-jal2 amar ab2 gal-la ud x ka×x an kug-ga
cilam-za jic-bur2 gud3-a nu2-a
urim2&ki; pisaj3 gu7 kur-kur-ra
ec3 ki sikil-la urac an-na
e2 &d;suen igi-zu-ce3 nun a-ga-zu-ce3 barag
jicbun-zu a-da-ab unu2 gal-zu kug cem5 &kuc;a2-la2
ud e3-zu nam-en zid-da-zu nam kal-kal
ji6-par3 ec3 nun me kug-ga ud x zal-zal-le
e2-kic-nu-jal2 iti6 sah6-sah6 kalam-ma e3-a
ud mac dajal kur-kur-re si-a
e2 muc3-zu muc-gal sug muc-a
temen-zu abzu 50 engur 7-e
ec3 cag4 dijir-re-e-ne-ke4 igi i3-jal2
nun-zu nun ka-ac bar men an dajal-la
lugal an-kam &d;ac-im2-babbar-e
ec3 urim2&ki; muc3-za e2 bi2-in-gub barag-za dur2 bi2-in-jar
17 e2 &d;nanna urim2&ki;-ma
e2-mu-mah hur-saj il2 an-na
uc kug temen gal-zu nam kal-kal
cag4 me nun si ud zalag-ga e3-a
ec3 bar-zu an sig7-ga igi e3-zu uj3 car2-ra
kalam-ma zu2 kece2 jal2 dub3-us2 dili-am3
id2 mah ka jal2 taka4 me da ga-zu ur4-ur4
ur2-zu ni2 gal hur-saj zid ki dajal-e mu2-a
ki-tuc mah-zu nij2 mah me car2 nam-nun-na
har x ama ud kid2 dir-bi ceg11 gi4-gi4
e2 giri17-zal muc3-zu a2-dam-ma ul car2
e2 nun-zu cul-gi mi-ni-ib-gal nun-nun-na
x cu du7 mah-di tum9 u18-ru-un gal-la
me ce-er-ka-an di nam tar-re-da
e2-hur-saj cul-gi an-na-ke4
muc3-za e2 bi2-in-gub barag-za dur2 bi2-in-jar
15 tah-hu-um e2-hur-saj cul-gi urim2&ki;-ma
iri abzu-ta ce-gin7 sur-ra
edin muru9 cag4-ta me cu ti
kuara&ki; temen unu2 zid-zu
en nij2-cu nu-gi4 u6-e am3-ma-gub
abgal 7-e sig nim-ta cu mu-ra-ni-in-mu2-uc
nun-zu nun kal-kal &d;asar-lu2-hi lu2 kal-kal
ur-saj nun gir15 tud-da nemurx(pirij.tur) kar dib-be2
ud du7-du7-gin7 ki-bal-da du7-du7
en-na nu-ce-ga eme sig-ga nu2-a
&d;asar-alim-nun-na dumu abzu-ke4
e2 kuara&ki; muc3-za e2 bi2-in-gub barag-za dur2 bi2-in-jar
11 e2 &d;asar-lu2-hi kuara&ki;
e2-gud-du7-car2 &na4;nir2 kug-ga lugal-bi u5-a
jic-bur2 mah il2 dumu nun-na
u2 li dug3-bi kug dug3-ba jal2-la
ja2-bur-ra tur3 kug ab2 &u2;munzer nijin2-na
nun-zu am gal am-si a2-ni-ce3 hul2-la
sumun2 si mu2 si-muc3-a-ni-ce3 hul2-la
mac-mac eme ha-mun dungu an-na bi2-du
ud an-na gu3 mur ak ud-de3 ki cu ra-ra cum2-mu
&d;nin-gublagax(ezen) dumu &d;nanna-a-ke4
ki-abrig&ki; muc3-za e2 bi2-in-gub barag-za dur2 bi-in-jar
10 e2 &d;nin-gublagax(ezen) ki-abrig&ki;
ec3 agrun gal tur3-e ri-a
iri ban3-da su3-ra2-aj2 &d;suen-na
kar-zid-da cag4-zu ki u18-ru-na temen-zu kug cen
ec3 ji6-par3-zu sikil-e jar-ra
&jic;ig-zu urud nij2 kalag-ga ki gal-e jar-ra
&e2;tur3 gu3 nun ninda2-gin7 si ib2-il2
nun-zu en an-na ul car2-a gub-ba
an-bar sud-a gaba x ec hi bur2 x
kar-zid-da &d;ac-im2-babbar2-re
muc3-za e2 bi2-in-gub barag-za dur2 bi2-in-jar
10 e2 &d;nanna ga-ec8&ki;-a
e2 an-ta e3-a dalla e3 kul-aba4&ki;-a
ec3 e2-babbar2 ninda2 babbar2
gu2-zu &d;utu-ra an-na ni-ec te-na-ab
si-muc3-zu ma-sila3 tu11-tu11 kug za-gin3-na
sun4 &na4;za-gin3 duru5-e la2 he2-x x x
nun-zu ud uru16 en gu3 zid x x x x
an-ur2 zalag-ge an-pa x zalag-ge
&d;utu lugal e2-babbar2-ra-ke4
e2 larsam&ki; muc3-za e2 bi2-in-gub barag-za dur2 bi2-in-jar
9 e2 &d;utu larsam&ki;-ma
enegir&ki; a-pap gal a-pap ki-a &d;erec-ki-gal-la-ka
gu2-du8-a ki-en-gi-ra gu2 si-a nam-lu2-ulu3
e2-gid2-da jissu-zu nun kur-ra-ke4-ne kur-ra ca-mu-ni-in-la2
nun-zu a en gal-la cita ki gal-la &d;erec-ki-gal-la-ke4 tud-da
gu3 nun za-na-ru-ba cu tag-ga amar ad-ba sag9-sag9
&d;nin-a-zu inim cudu3-da-ke4
e2 enegir&ki; muc3-za e2 bi2-in-gub barag-za dur2 bi2-in-jar
7 e2 &d;nin-a-zu enegir&ki;-ra
ki ul kur sig galam-e jar-ra
itima ki huc cag4-tum2-ma ri-a
su zig3 a-ra2 mah lu2 nu-pad3-de3
jic-ban3-da&ki; si-jar igi-te-en gana2 ki gal jiri3 nu-ed3
bar gi4-a nim-ma &jic;es2-ad-gin7 rib-ba
cag4-zu ki ud e3 nam-he2 dajal cum2-mu
nun-zu nun cu sikil gid2 kug an-na-ke4
siki ul he-nun bar-ra jal2-la en &d;nin-jic-zid-da
&d;nin-jic-zid-da-ke4 jic-ban3-da&ki;
muc3-za e2 bi2-in-gub barag-za dur2 bi2-in-jar
10 e2 &d;nin-jic-zid-da jic-ban3-da&ki;-a
e2 me gal kul-aba4&ki;-a bad muc3-e ec3 gal mu2-a
gibil gurun-na sig7-ga u6 di hi-li gur3-ru
an-cag4-ta ed3-de3 ec3 gud-de3 du3-a
e2-an-na e2 ub 7 izi 7 ji6 u3-na il2-la
kurku2 7-e igi jal2
nun-zu an-ur2-ra-am3 sikil
nin-zu &d;inana nij2 bur-ra-am3 bul-bul
munus-ra ce-er-ka-an di nitah-ra saj tug2 dul-lu
suh10 kurku2 za-gin3-na ucumgal nijin3-jar-ra
un-gal an ki-a &d;inana-ke4
e2-an-na muc3-za e2 bi2-in-gub barag-za dur2 bi2-in-jar
11 e2 &d;inana unug&ki;-ga
e2 u2 za-gin3 jic-nu2 gi-rin-na barag2-ga
a2-nu2-da kug &d;inana-ke4
ki cag4 kuc2-u3 in-nin9 edin-ka
ceg12 e2-muc3-a gi-rin kug im bu-bi jar-ra
an-edin-na u8 lu-a-ra
an-bad3-zu e2 a-ra-li-ka sipad-ra ca-mu-ni-in-la2
nun-zu pirij dib edin-na cuba nu-gig-ga
gaba kug-ga u6 di en dam kug &d;inana
&d;dumu-zid lugal e2-muc3-a-ke4
bad3-tibira&ki; muc3-za e2 bi2-in-gub barag-za dur2 bi2-in-jar
10 e2 &d;dumu-zid bad3-tibira&ki;-a
e2-igi-zu-u18-ru cag4-zu-ta nam-he2
e2 nij2 jar-ra-zu kur he2-gal-la
e2 cim-zu kur jectin-na
sukkal zid-zu kin-gal an-na
e2 nun-zu palil dijir-re-e-ne
sukkal zid e2-an-na jidru kug cu du7-e
&d;nin-cubur sukkal zid e2-an-na-ke4
e2-aakkil muc3-za e2 bi2-in-gub barag-za dur2 bi2-in-jar
8 e2 &d;nin-cubur aakkilx(gada.kid2.si.a)&ki;
iri abzu-ta barag-ga ri-a nam-icib-e jar-ra
e2 mu7-mu7 an ki-a cid-da
x x x um x x (x) sud-sud
x x x-e gal x (x) dam-zu
x x x a2-jal2 x x x x
du
an kug ki sikil-la a gub2-ba x (x) te ne x
&d;nin-girim3 nin a gub2-ba dadag-ga
e2 mu-ru-um&ki; muc3-za e2 bi2-in-gub barag-za dur2 bi2-in-jar
9 e2 &d;nin-girim3 mu-ru-um&ki;
e2-ninnu a2 zid-da lagac&ki; gu2-gal ki-en-gi-ra
anzud&mucen; kur-ce3 igi il2-la
car2-ur3 &d;nin-jir2-su  kur-kur-ta x x x (x)
a2 me3 ud huc lu2-ra su3-su3
&d;a-nun-na dijir gal-gal-e-ne a2 me3 cum2-mu
ceg12 du6 kug-ta nam tar-re-da hur-saj-gin7 sig7-ga
id2-zu a lu mun kug x-zu x (x) ha-mun-na dal-a
kan4 iri-kug&ki;-ce3 jal2-la-za
bur sig7 an kug-ga kurun2 de2-a an-na sug2-ga-bi
nij2 ku4-ku4 nij2 sa2 nu-di-dam
nij2 e3 nij2 nu-silig-ge-dam
cu-gar3 igi huc e2 me-lem4-ma
ki di ku5-ru en &d;nin-jir2-su-ke4
ni2 gal-la su zig3 du8-du8-am3
kurun2 gal-zu-ce3 dijir &d;a-nun-na ci-im-ma-sug2-sug2-ge-ec
nun-zu u18-lu sumur ki-bal uru2 gul-lu
lugal-zu am huc a2 pad3-da pirij huc saj dub2-dub2-bu
ur-saj nam-en-na sa2 sig10-sig10-ge5
nam-lugal-la u3-ma gub-gub-bu
kalag-ga ur-saj gal me3-a en gaba gi4 nu-tuku
dumu &d;en-lil2-la2 en &d;nin-jir2-su&ki;-ke4
e2-ninnu muc3-za e2 bi2-in-gub barag-za dur2 bi2-in-jar
22 e2 &d;nin-jir2-su lagac&ki;-a
iri-kug ec3 numun i-i an kug-ga mu dug3-ga sa4-a
cag4-zu id2-lu2-ru-gu2 lu2 zid dadag-ge
e2-jalga-sud erim3 kug &na4;za-gin3-na gi16-sa-ce3 ak-a
e2-tar-sir2-sir2 ec-bar me i-i mec3-e giri17 cu jal2
nun-zu nun cag4-la2 sug4 kalam-ma ama kur-kur-ra
nin a-zu gal saj gig2-ga nam iri-na tar-re
dumu-saj an kug-ga ki-sikil ama &d;ba-u2
e2 iri-kug muc3-za e2 bi2-in-gub barag-za dur2 bi2-in-jar
8 e2 &d;ba-u2 iri-kug-ga
e2 cilam ajrig x x x
iri dalla e3 nun-ra gun3-a
sirara3&ki; ki gal nun-e
bad ec3-e gan cid-da-zu
nin-zu &d;nance ud gal-la a-ji6 uru16-na
pec10 a-ab-ba-ka tud-da-a
uh2-pu2 ab-ba-ka zu2 li-li
a i-zi-ba e-ne dug4-dug4
x x x-a &d;nance nin en-e
e2 sirara3&ki; muc3-za e2 bi2-in-gub barag-za dur2 bi2-in-jar
10 e2 &d;nance sirara3&ki;
e2-ab-cag4-ga-la2-a ki kug-ga du3-a
gu2-ab-ba&ki; cag4-zu nij2 u3-tud erim3 jar-jar-a
ec3 kug cilam nij2 nu-silig-ge
nun-zu &d;nin-ja2-gi4-a ajrig mah x
kalag-ga a-a &d;en-lil2-la2
en &d;nu-nam-nir-da cag4 kuc2-u3 x x
x-a tud-da a-ji6 a-ab-ba-ka
x x a-a-ni-gin7 enkud ab sikil-sikil-la
e2 gu2-ab-ba&ki; kug &d;nin-mar-ki-ke4
muc3-za e2 bi2-in-gub barag-za dur2 bi2-in-jar
10 e2 &d;nin-mar-ki gu2-ab-ba&ki;
e2 ki-nir-ca&ki; nin-bi-ra tum2-ma
x x x hur-saj-gin7 sig7-ga u6-nir-ra il2-la
e2 x x-da ki cag4 hul2-la-da gu3 nun-bi di-e
e2 nun-zu ud pirij-ja2 u5-a gi x x x x
cir3 kug cir3 ha-mun-na il2-la e-ne ad gal dug4-dug4
dumu u3-sumun2 zid ama ugu-na gaba kug-ga mi2 dug4-ga
ec3 ki-nir-ca&ki; &d;dumu-zid-abzu-ke4
muc3-za e2 bi2-in-gub barag-za dur2 bi2-in-jar
7 e2 &d;dumu-zid-abzu ki-nir-ca&ki;-a
e2-bur-sig7-sig7 an-ne2 sug2-ga
unu2 uru16 dug4-ge sa2 dug4
he-nun ab-cag4-ga unu2-ri-ban3-da
x kug-ge u3-gul ja2-ra asila la2-a
e2-mah e2 &d;cara2 lu2 zid-de3
nam-he2-a cu mu-ra-ni-in-mu2
e2-zu e2-mah nun-zu dumu nun nu-gig-ga
sigx(ka×cid) sal-sal muc2 he-nun silim
gu2-tar la2-la2 igi bar cilam-ma
&d;cara2 nij2 dug3 ka×x dumu ama-ni-ir me ba-a
e2 umma&ki; muc3-za e2 bi2-in-gub barag-za dur2 bi2-in-jar
11 e2 &d;cara2 umma&ki;-a
e2-ce-er-zid-gur3-ru unu2 cuba la2
ni2 gal nijin3-jar kug &d;inana-ke4
me zid me-a cu dajal tag-ga
zabalam&ki; ec3 kur cuba ec3 ka ud zal-le
kurku2-a ad mi-ni-in-pad3
unu2 zid-zu nu-gig-ge kurku2-a ma-ra-ni-in-ri
nin-zu &d;inana dag.kisim5×x munus dili-e
ucumgal lu2 x x-ce3 inim kur2 di
nij2 babbar2-ra saj mu2-mu2-mu2 ki-bal-ce3 saj ja2-ja2
jic-he2 u2-sa11-an-na ni2-te-a-ni-ce3 sig7-ga
dumu gal &d;suen-na kug &d;inana-ke4
e2 ki zabalam&ki; muc3-za e2 bi2-in-gub barag-za dur2 bi2-in-jar
12 e2 &d;inana zabalam&ki;-a
e2 pirij gal-gin7 su-lim gur3-ru
ec-bar an-edin-na ud-de3 galam e3
e2 &d;ickur-ra igi-zu-ce3 he2-jal2 a-ga-zu-ce3 giri17-zal
temen jal2-zu ninda2 si pirij
cibir kug ubur an-na cejx(im.a.a) ce gu-nu
dub-la2-za e2-za am si bad
x zi temen e2-jar8 ni2 il2-i-zu
x x x x dungu sir2-ra
muc-jiri2
iti6
x (x) x nam-gu7 &d;ickur a-ma-ru ur3-ra
x u18-lu &tum9;mir 7
&tum9;mir dal-dal
x x x ur2-ta im2-ma
x (x) x di hur-saj &na4;esi na4-a na muc3 ba-dar-dar-e
ni x x x x x
numun kalam x x
x x  nun x ku3-jal2 an ki-a
x (x) x e x zi-jal2 uj3 lu-a
x x x x &d;ickur-re
e2 karkara&ki; muc3-za e2 bi2-in-gub barag-za dur2 bi2-in-jar
23 e2 &d;ickur karkara&ki;-(x)
x x saj-kul an-ne2 ki jar-ra
da a x
x x an ki-da
x (x) &d;en-ki-ke4 ki x x (x)
x x x x nam
ce3
muc3-za e2 bi2-in-gub barag-za dur2 bi2-in-jar
10 e2 &d; x&ki;-a
x-zu &d;en-
muc3-zu an-ne2 nam x x lul a x
e2-mah e2 car2-ra nin-bi-ra tum2-ma
igi-zu ni2 gal gur3-ru cag4-zu me-lem4 sud
ama &d;nin-tur5 &d;en-lil2 &d;en-ki-ke4 nam tar-ra
e2-sug4-ga-a jiri3 mu2-mu2 zi saj gig2-ga
me mah-a an-ne2 an-cag4-ta mu-ra-an-cum2
uz-ga kug-ga ec3 ja2-ja2-zu
&d;nin-hur-saj-ja2-ke4 kec3&ki;-a dug3-bi mu-un-ja2-ja2
e2 me gal-la du8 sikil-la cu-luh dadag-ga
&d;acac7-gi4 dijir adab&ki;-a-ke4
adab&ki; e2 id2-de3 la2-a re
e2 adab&ki; muc3-za e2 bi2-in-gub barag-za dur2 bi2-in-jar
15 e2 &d;nin-hur-saj-ja2 adab&ki;-a
i3-si-in&ki; iri an-ne2 ki jar-ra cag4-sig-ga ca-mu-un-du3
igi-bi u18-ru-am3 cag4-bi galam kad5-am3
me-bi me an-ne2 nam tar-ra
barag-sig9-ga &d;en-lil2-le ki aj2
ki nam tar-re an &d;en-lil2-la2
ki ninda gu7 dijir gal-gal-e-ne
ni2 gal-la su zig3 du8-du8-am3
kurun2 gal-zu-ce3 dijir &d;a-nun-na ci-im-ma-sug2-sug2-ge-ec
nun-zu ama nu-gig unu2 cuba-a sud-sud
nijin3-jar ki kug-ga-kam-ma ja2-ja2
nu-u8-gig-ra suh10 kece2 di
nu-bar-ra ubur 7 si sa2-sa2-e
kurku2-a 7-e ad mi-ni-in-pad3
nin-zu a-zu gal kalam-ma
nin-i3isin2si-na dumu an-na-ke4
e2 i3-si-in&ki; muc3-za e2 bi2-in-gub barag dur2 bi2-in-jar
16 e2 &d;nin-isin2si-na i3-si-in&ki;-na
ka-zal-lu&ki; suh10-zu an-cag4-ga
su3-ra2-aj2 x x u6-e gub-ba
nun-zu a ninda2 x (x) x-a am-e tud-da
x mah igi gun3 en zu2 pirij-ja2
umbin-ce-ba amar cu ti-a
cu ti-a
cu ti-a
x  gi4-gi4 x jal2-la a2 cum2-mu
kun4-sa-tu en gal &d;nu-muc-da-ke4
ka-zal-lu&ki; muc3-za e2 bi2-in-gub barag-za dur2 bi2-in-jar
10 e2 &d;nu-muc-da ka-zal-lu&ki;
e2-igi-kalam-ma uc ki jar-ra
hur-saj mu2-a dajal ki us2-sa
kur gu2-erim2-jal2-e (x) x du
x x x an ki &d;nin-x x
x

muc3-za e2 bi2-in-gub barag dur2 bi2-in-jar
8 e2 &d;lugal-mar2-da mar2-da&ki;
bad3.an&ki; ec-bar-re gal kij2-ja2 car2 dug4-ge gib-ba
kan4 ni2 me-lem4 jal2-la-za
jic-bur2-de3 muc-cag4-tur3 muc-huc-e gu2-da am3-mi-ib-la2
nun-zu mas-su dijir-re-e-ne
sa2 pad3-de3 mah di-de3 he2-du7
dumu &d;urac-a me zid nam-nun-na gal-zu
&d;ictaran lugal bir an-na-ke4
e2-dim-gal-kalam-ma muc3-za e2 bi2-in-gub barag-za dur2 bi2-in-jar
8 e2 &d;ictaran bad3.an&ki;-a
e2-sikil me sikil-bi kur-kur-ra dirig-ga
mu-bi sukud u18-ru ki-tuc mah ur-saj-ja2
e2 kug &d;nin-a-zu e2 me kug-kug-ga
e2 me-zu me sikil cu-luh-zu cu-luh dadag
ki-tuc-za ur-saj-e ni2 mu-ni-ib-te-en-ten
du8-za &d;nin-a-zu u2 mu-ni-ib-sug4-sug4
lugal-zu en gal dumu &d;en-lil2-la2-kam
ur-mah galam e3 kur-re uc11 cum2-mu
kur gu2-erim2-jal2-la-ce3 &tum9;u18-lu-gin7 zi-zi
bad3 ki-bal-a-ce3 ucumgal-gin7 guru5-uc bur2-ru
nu-ce-ga u18-lu dul-u3 erim2-e jiri3 saga11 di
dub3 ba9-ra2-ni hul-jal2 nu-e3
u3-ma gub-ba-ni ki-bal uru2 gul-gul-lu
saj-ki gid2-da-ni uj3-bi sahar-e-ec de5-ga
e2 nun-zu pirij gal erim2 cu-bi-ce3 la2-a
lugal-zu ud huc u18-ru lipic me3-a
cen-cen-na sa4-gin7 du a2 mah-bi &kuc;gur21-ra
sa-par3 uj3 dajal-la erim2 cu-na nu-e3
en gal pa e3-a mah-a-ni zag nu-sa2
a zid kur gal-e &d;nin-lil2-le tud-da
e2-sikil lugal-zu ur-saj &d;nin-a-zu
ec3-nun-na&ki; muc3-za e2 bi2-in-gub barag-za dur2 bi2-in-jar
22 e2 &d;nin-a-zu ec3-nun-na&ki;
e2 nam-he2-a du3-a kic&ki; me nam-nun-na saj il2
a2-dam ki jar-ra temen gal-zu sag2 nu-di
ki-sa2-a-zu muru9 dajal tag-ga an-cag4-ge dirig
cag4-zu &jic;tukul &jic;mitum2 a2 x im ce-er-ka-an ba-ni-in-dug4
zid-da-zu kur dub2-bu gab2-bu-zu erim2 sal-e
nun-zu u18-ru mah ud gal ki us2-sa ni2 huc gal ri-a
e2-dub lugal-zu ur-saj &d;za-ba4-ba4
e2 kic&ki; muc3-za e2 bi2-in-gub barag-za dur2 bi2-in-jar
8 e2 &d;za-ba4-ba4 kic&ki;-a
e2-jic-kece2-da-kalam-ma
gud a2 nun gi4-a dijir-re-e-ne
immal2 ni2 te-en-te-en gud-am a-nir ja2-ja2
gu2-du8-a kar-zu kar sig-ga a naj-je26
cag4-zu galam kad5 cita2-zu cita2 x an-ta cu bar-ra
muc3-zu muc3 za-gin3 mec3-lam-ma la2-a
nun-zu dijir er9-ra lugal mec3-lam-ma
dijir huc ki-a lugal ud-cu2-uc
&d;nergal &d;mec3-lam-ta-e3-a
muc3-za e2 bi2-in-gub barag-za dur2 bi2-in-jar
10 e2 &d;nergal gu2-du8-a&ki;
u2-ru-um&ki; u18-ru-na ki di ku5-ru &d;suen-na
e2-ab2-lu-a tur3 dajal-la
&d;ac-im2-babbar-e nam-sipad-zu ca-mu-un-ak
e2 lugal-ju10 jidru-zu an-na ci-bi2-bad-ba9-re6
e2×x x ki-ce3 x x iti6 x (x) giri17-zal
te x-zu ud he2-ni-x-
nun-zu nun giri17-zal kug x x x x
an za-gin3-ta e3 giri17-zal cag4 x mec3-e giri17 cu jal2 x
kalam-e dadag-ge &d;suen na x
e2 u2-ru-um muc3-za e2 bi2-in-gub barag-za dur2 bi2-in-jar
10 e2 &d;suen-na u2-ru-um&ki;
zimbir&ki; barag &d;utu ud-de3 dur2 jar-ra
e2-nun-an-na mul-an men &d;nin-gal-e tud-da
e2 &d;utu nun-zu x x (x) ki-car2-ra an ki-e am3-si
en nu2-a-ni uj3 nu2-de3
zi-zi-da-ni uj3 zi-zi-de3
gud-de3 ur4 x x uj3-e giri17 du3-de3
&d;utu-ur2 mac2-ance u2-a x mu-ni-in-su8-ug
saj gig2-ge a mu-un-ci-ib-tu5
kalam-e zag-ce mu-na-ra-si-ig
me he2-aj2-e ec3-zu uru2
di ku5-ru ki ud e3 ud uru16-na sun4 la2-e
ji6 u3-na suh10 kece2-de3
&d;utu lugal e2-babbar2-ra-ke4
e2 zimbir&ki; muc3-za e2 bi2-in-gub barag-za dur2 bi2-in-jar
14 e2 &d;utu zimbir&ki;-a
e2-hur-saj u2-cim-gin7 gurun-na sig7-ga
hi.za&ki; cag4-zu nam-he2-a
ki nam tar-re-da nam ci-im-da-ab-tar-re-en
muc3-za men-e ul he2-em-mi-ib-tum2-mu
&jic;i-ri9-na-zu muc-saj-kal u3-zu-zu-gin7
temen kug-za ud he2-ni-ib-kar2-kar2
ama &d;nin-tur5 nin ulutim2-ma
cag4 ki ku10-ku10-ga kij2 ak-e
lugal u3-tud suh10 zid kece2 di
en u3-tud saj-men ja2-ja2 cu-na i3-jal2
cag4-zu an ki &d;nin-hur-saj-ja2-ke4
e2 hi.za&ki; muc3-za e2 bi2-in-gub barag-za dur2 bi2-in-jar
12 e2 &d;nin-hur-saj-ja2 hi.za&ki;
ul-mac&ki; igi-nim kab.lah4 kalam-ma
ug huc am-ce3 du7-du7
gu2-erim2-jal2-ce3 sa barag2-ga
nij2-me-jar ki-bal-a du7-du7
en-na nu-ce-ga eme sig-ga nu2-a
e2 &d;inana kug &na4;za-gin3-na &e2;cutum kug-sig17 du3-a
nun-zu a12-ra2-bu&mucen; nu-u8-gig nijin3-jar-ra
me3 gu2 e3 hu-ul-hu-ul-le-ec sig7-ga cita2 7-e si sa2-e
a2-kar2 a me3 tu5-tu5
kan4 me3 x jal2 da13-da13 x x x x
gal-zu an-na &d;inana-ke4
e2 ul-mac muc3-za e2 bi2-in-gub barag-za dur2 bi2-in-jar
12 e2 &d;inana ul-mac&ki;
e2 a2 zid-da &urud;lub me3 kud-kud ki-bal-ce3
a-gar3 sig7-sig7-ga-bi ib2-dun-dun
x x x x x x x
an  x x x
nun-zu ur-saj x x x ra-ra
me3 car2-ra aga-kar2 (x) x e-ne di
&d;a-ba4 dijir a-ga-de3&ki;-ke4
e2 a-ga-de3&ki; muc3-za e2 bi2-in-gub barag-za dur2 bi2-in-jar
8 e2 &d;a-ba4 a-ga-de3&ki;-a
e2 mul-mul e2-za-gin3 gun3-a kur-kur-ra cu-mu-un-bad
ha-mun du6-du6-da ec3-a ja2-ja2
erec2&ki; en ul-e-ne itid-de3 saj ma-ra-ni-in-il2-ec
du6-da naja-e naja di4-di4-la2
&d;nanibgal2 gal-e &d;nisaba-ke4
me an-ta ba-an-e3 me-zu ba-an-tah
zag sal-sal-e jar-ra-am3
munus zid jectug2 dirig tuku-e
im.jar sed4-da ka du8-u3
dub za-gin3-ta ad gi4-gi4-gi4
kur-kur-ra ad ca4 ja2-ja2-ja2
munus zid naja kug-ga gi du3-e tud-da
an-ne2 kuc3 ra-ra ki ec2 ra-ra
&d;nisaba za3-mi2
lu2 dub zu2 kece2-da en-he2-du7-an-na
lugal-ju10 nij2 u3-tud na-me lu2 nam-mu-un-u3-tud
14 e2 &d;nisaba erec2&ki;-a
nij2-gen6-na-da a-ba in-da-sa2 nam-til3 i3-u3-tud
nij2-erim2-e a2-bi he2-bi2-ib2-kuc2-u3 &d;utu me-da tum3
nij2 gu2 kud-ku5-ra2 gu2 nam-ba-e-ku5-re6
&d;nin-jic-zid-da-ra ga-til3 na-an-na-ab-be2-en
kan4-na nam-mu-e-ni-dib-be2
nij2 gu2 jar-ra nij2 gaba jar-ra
nij2 ha-lam-ma dijir-ra-kam cu tu-tu nu-ub-zu
ninda-ju10 he2-jal2 ninda-zu ga-gu7
e2 dub3-sa-na-ka lu2 ba-ni-ib-kal-le
ninda he2-jal2-e &d;nin-kilim ib2-gu7
ninda ha-ma-jal2-e lu2-kur2-ra ib2-gu7
nij2-ju10 nij2 am3-kur2
nij2 i3-pad3-da-zu nu-ub-be2-en
nij2 u2-gu de2-a-zu ab-be2-en
nij2 ud-bi-ta la-ba-jal2-la
ki-sikil tur ur2 dam-ma-na-ka ce10 nu-ub-dur2-re
nij2 ud tur-ra-kam
nij2-hul dim2-ma-zu a-na-am3 na-an-na-ab-be2-en
nij2-tuku-tuku al-su3-ud
nam-ukur3-ra al-ku-nu
nij2 am3-da-tuku-tuku igi am3-da-uru3-e
nij2-gur11 nij2-jickim-til3 ci-dugud-dugud
nij2-gur11 buru5&mucen; dal-dal
ki-tuc nu-pad3-de3-dam
da-ga nam-kug-zu &d;lamma ib2-da-nu2 a2 bi2-ib-jar
nij2 ud-de3 gu7 ur-re ba-an-jar
nij2 ur-re gu7 ud-de3 ba-an-jar
ninda hul ba-jal2-la gu2-zu gu2-ju10 la-ba-ci-cub
ninda mac cag4-da zig3-ga-ab
nij2-tuku al di kece2-re nij2-gig-ga-am3
ug jectug2-zu  ri-re
nij2-hul kuc2-kuc2 nidba tag-ga
nij2 ak-zu gu7 nam he2-eb-tar
nij2 nu-dug3 ga-dug4-dug4
nij2-sam2-ma sig10-ga cag4-ta ib2-ta-e3
nij2 igi nu-du8-a-gin7 mu-un-ak
nij2 u2 nu-gu7 am kur-ra-ka
nij2 a nu-naj mac-da3 kur-ra-ka
ninda cu-a ti-a li-bi2-in-gur-ra
nij2 e2 zig3-ga nijir-e an-hul2
nij2 e2 de5-de5-ga ajrig-e an-hul2
nij2 arad x x ba-e-sam2
nij2 nam-til-til-de3-en ejer-bi ga-ra-an-da-am3
nij2 inim bal-e-en-na-zu
a-ba-am3 jic mu-ra-an-tuku-tuku
nij2 ab-ak-ak-na-zu nij2 ak tur lu2 ne in-nu
ninda i3-sig10 cu nu-un-gur
a ib2-ta-de2 ki-in-du ba-ab-naj
kur-ra ki kal-la-kal-la-ba
a-am3 u2-am3 a-de2-da mu-pad3-de3-dam
ninda-gin7 an-pad -da-an-car2
ninda-ni nij2-u2-zug4 he2-a
lu2 nam-bi2-in-cu2-cu2
ninda-ni ninda nunuz dalla he2-a zi-ni he2-am3-su-ub
ninda-ni jiri3-pax(pad)-ra2 dalla he2-a zi-ni he2-kece2
ninda-ni uzu dalla he2-a zi-ni he2-en-
nij2 mah gu7-gu7  ri nu-ku
nij2-zu2-gub-zu x-ra-gin7 pad-ma-an-de3-eb
ninda tun3-pad dajal-le x i3-ta ab-ta-car2
zid2-gu ama-a-tud-(x)-ka lal3 i3-nun-ta he2-eb2-ta-hi a-nir-bi nu-gul-e
dabin a-cag4-ga &uzu;suc2-am3
a-cag4-ga ninda jal2-la dili-e-ec gu7-u3-da
zid2-gu munus-munus-e e2-gal-e ba-ab-du7
ninda in-na-til-la-am3
&ninda;gug2 du8 cag4 nij2-silaj-ja2 in-nu-u3
ninda 2(min) mac-ta-am3 du8-u3-de3 cag4-ju10 am3-tum3-de3
cu-ju10 &im;cu-rin-na-ta nu-ub-ta-ed2-de3
ninda &jic;ma2-am3 a &jic;gi-muc-am3
&jic;cu-kar2-ju10 cum2-ma-ab
&jic;ma2-ju10 zag ga-ab-tag
ukur3 ha-ba-ug7 nam-ba-da-til3-i
ninda i3-pad3 mun nu-pad3 mun i3-pad3 ninda nu-pad3
uzu i3-pad3 gazi nu-pad3 gazi i3-pad3 uzu nu-pad3 i3 i3-pad3 cajan nu-pad3 cajan i3-pad3 i3 nu-pad3
e-sir2-ra he2-du silim-ec2 gu3 nu-um-de2
e2-a i-ni-in-kur9 nitalam-ma-ni-ce3 mu hul mu-bi-im
ukur3 nam-til3-bi nam-uc2-da nu-ub-dirig
ninda pax(pad)-ra2 cum2-sikil zil2-la2-ce3
ninda e2-dub-ba-a-kam
ninda pax(pad)-ra2 cum2-sikil zil2-la2-ce3 u2 ze2 bi
x la2 a bi2-in-(x)
x x (x)-ta na-ab-jar
-ke4
x
a
tur-ra-ce3 ga-
te na-ab-x
an am3-di-di
nin-dijir
gaba har-ra
iri&ki; cec ga-ba-da-x x x gen6-na
cec-bi ga-ba-da-x x x-en
zig3-ga ba-da-
mu gi
iri&ki; nu ur-gir15-ra ka5-a nu-banda3
iri&ki; ad4-ne-ka ba-za lu2-kac4-e
iri&ki; nam-bi nu-tar-re
saj-tun3-bi dam-gar3-ra
iri&ki; nam-uc2 jal2-la-ce3 ance-bal-gin7 he2-ni-ib-sar-re
iri&ki;-da nam-da-jar-re-en-na iri&ki;-bi
lugal-bi ba-ra-an-de6-a
iri&ki; en3-du-bi mac2-cu-gid2-gid2-bi-im
iri x  x si
iri&ki; u3 ku-a ga-am3-kur9 iri&ki; mud ba-e-si
&jic;ma2-su3-a ga-ab-u5
pec10 mu-un-tag-tag-ge-de3
dam-gara3 iri-ta ba-ra-e3 ganba ba-ra-an-du8
iri-a nij2 bal-bal ba-an-jar cu-ku6-de3 cukur2 ba-an-dab5-be2-ec
iri i-di-bi mu-bi-im
lugal-bi di-di-bi mu-bi-im
nin-bi nu-dug3-dug3-ga mu-bi-im
lag a-a gurud-da-gin7 bi-iz-za-a-na he2-gul
kac gud-dam ka kun4-bi-im
in-a-ni mu-un-dub2 ac2-a-ni mu-un-jal2
ac2 dug4-dug4-ge ac2 nu-mu-ni-in-gi4
ac2-e gi4-a ac2-a ba-ni-in-gi4 ac2 cu gi4-a-ju10 ac2 mu-un-dug4
in-na in-bi-im ac2-e ac2-bi-im
nam-tar-ra ki gibil-gibil-la2-bi
di gid2-i al-jal2 ac2 gid2-i nu-jal2
puzur5 u3-bi2-dug4 ama5-e he2-bur2-re
&jic;ma2 nij2-gen6-na ni2 ba-ra-ab-dirig
&d;utu kar gen6-na mu-un-na-ab-ci-kij2-kij2
&jic;ma2 nij2-erim2-e ni2 ba-ra-ab-dirig
pec10-pec10-e im-ta-tag-tag-e
&jic;ma2 jisal  su-su x
gi-a-dag-gin7 lu2 en3-bi i3-tar-re
&jic;ma2-addir zabalam&ki;-a ba-su
&d;utu larsam&ki;-ma a-ba-a jic ba-da-an-zig3
&jic;ma2-lah5 nij2 kur2
&jic;ma2 ha-ba-su-su barag ha-ba-ra-ur3
&jic;ma2-gin7 a-a am3-zig3-zig3
&jic;ma2-su da-bi x x (x)
&jic;ma2 60 gur he2-a
cag4 ma-la-ja2 cag4 ma-dim2-ma
cag4 igi  ma-dim2-ma-ju10 a-ba-am3 hu-mu-pad3-de3
cag4-ju10 -ka ki-bi-ce3 ba-du-de3-en
bi2-in-dug4 na-ma-gig-ga-ju10
x ja2  x gig
cag4-ja2 lu2-ulu3-me-en igi-ja2 lu2 nu-me-en
cag4-ga ub-dirig a-nir-ra
cag4-ga sig10-ga dumu lugal-la-ka cag4-ga sig10-ga dumu lugal-la-me-en
cag4-bi zig3-ga ugula nam-me
sipad engar nam-me
cag4 jic-a-ta e3-a
cag4 jic-a-ta zu-am3
cag4-ge ba-dug3 bar-re ba-sag9
gu7-e ba-te cudu3-e ba-gid2-i
in-gu7 nu-un-gu7 numun sag9-ga-am3
in-pad cag4 an-dirig cu bi2-in-sub
bu-lu-uh2 mu-un-si-il-si-il-e
kac naj-naj-e a ba-naj-naj
nij2 mah gu7-gu7-e u3 nu-um-ci-ku-ku
cag4 jidru-ka i3 he2-en-de2 lu2 na-me nu-zu
cag4-ge cag4 hul gig nu-ub-tu-ud
dug4-ge cag4 hul gig ib2-tu-ud
a-gar3-e a ba-had2
cu-ku6-da-bi ba-nu
cu-ku6-de3 ku6 nu-un-de6
dam cu-ku6-da-ke4 a ku6 an x x x-ma
dag ma-la-ga-na-ce3 nu-un-ci-de6
he2-lu-a nam-ba-la2
he2-dirig na-an-su-su
he2-eb-cej6 na-an-te-en-te-en
cag4 u8 bar u8 mu-ud-na lum-ma-lum-ma
sipad he2-en-ha-lam za-e na-an-ha-lam-e-de3
si nu-mu-e-da-a-il2-i
a-ba-am3 si il2-i-de3-nam
je26-e nu-mu-e-da-gaz i-ni-du-du-de3-en
mu x
edin nu-mu-
ba-ni-in-
an bal ki bal an-ba ki an-ba
bu-ud-bar ma ad u3-su3-ud
bu-ud-bar u3 ba ma x x x x
bid3-da tur  ka x x
&jic;bunij(sug) nij2-silaj-ja2 nu-luh-ha
&jic;bunij(sug) cah2 gu7-gu7
e ku cu-a ga-ra-da
x ku cu e3-ni-da x
gu-du-ba x
nij2 x
mu a x
jar mu im x x
dam-ju10 ma-an-dub-be2
dumu-ju10 ma-an-aj2-e
mu-ud-na-ju10 ku6-ta jiri3-pax(pad)-ra2 he2-eb-de5-de5-ge
u2 dam-gin7 ze2-ba edin-na nu-un-mu2
mu-sag9-sag9-ge
dam taka4
x x-da-ab x
x x-da-ab x x
an uga&mucen;-am3
ki &d;nin-kilim-e
edin-na ur-mah-am3
x x kac4 sa
mu-ud-na-ju10 me-ce3 ga-jen
x x x an x
x x x mu-e-da-an-x
-ga-am3
te cec-e lipic-ta
e2 ad-da-ne-ne in-gul-lu-uc
nin9-ju10 ub-lil2-la2 nam-me-a
ama-ju10 id2-da nam-ga-me-am3
cajar-da ba-ug7-e-de3-en-e-ce
ur5 ama-ju10 nin9 ban3-da-ju10 ma-an-ak-e
cag4-am3 lu2 dim2-ma je26-e mu-da-lal-a
te-ju10 an-na-ha-za-an
aj2 ki di-ta nu-jen aj2 ki car2-ra-jen
jic-cub us2-sa-ab ama-zu hul2-la-ab
kac4 dug4-ga-ab dijir-zu hul2-la-ab
igi il2-la-zu dam tuku-ba-ni-ib
cag4-ge guru7-zu dumu tuku-ba-ni-ib
&d;inana-ke4 dam ur2 kum2-ma ha-ra-nu2-a
dumu a2 tal2-tal2-la ha-ra-an-ba-e
ki nij2 sag9-ga ha-ra-an-kij2-kij2-e
ki-sikil cec-zu saj nu-mu-re-eb-kal-le
a-ba-am3 saj mu-e-kal-le-en
ki-sikil cec-zu je26-e-gin7-nam
cec je26-gin7 he2-til3-le
ja2-a-gin7-nam cem-bi lil2-la2-am3
u5 li2 bar-cej3-ja2 he2-gu7-e
dam nu-jar-ra tuku-a-ju10-ne
dumu nu-jar-ra tud-da-ju10-ne
cag4 nu-dug3-ga ma-a-ce3 ma-an-jar
nu-x
giri17-zal-ce3 nu-il2
dam nu-il2 dumu nu-il2
giri17-zal-ce3 nu-il2
dam nu-jar-ra e2-a til3-la-am3
a2-sag3-a2-sag3-e dirig-ga-am3
ad-da-a a hur nu-ri
ama-a a hur nu-ri
&gi;en3-bar gaba ud-da-ka e3-a
nitah zig3-ga-am3 mun al-gu7-e
munus zig3-ga-am3 im-ma al-gid2-gid2-de3
dumu si nu-sa2 ama-a-ni na-an-u3-tud
dijir-ra-ni na-an-dim2-dim2-e
dam-ju10 lu2-lul-la ma-an-dug4
gal4-la-e ba-ab-us2-e-en
jic3 lul-la gal4-la lul-la-ke4 ba-ni-in-sig10
dam tuku-tuku lu2-ulu3-ka
dumu tuku-tuku dijir-ra-ka
x-ta tud-da
an-ta
ama-ni juruc lul-la
x ga-ca-an-an-na
a-na-am3 kug-e ga-x
ga-sam2 ma-an-cum2 x
dam-gar3-re kug ta ba-an-ir
u3 ce ta ba-an-ir
an sumun2-am3 ki ku6-am3
an cika de5 ki mac kuc3
ud i3-di-di-in ud cu2-uc i3-di-di-in
balaj er2-ra im-ma-gub-gub-bu-de3-en
x x
x nu
mussa-tur ta mu-un-ir-ra-bi
ucbar-e ta bi2-in-bur2-ra-bi
zig3-ga-ju10 dug4-ga ma-la-ga-ni
ucur na de5-ga lu2 du14-da-ka-ni
x x ki mu x x (x)-am3
x -am3
itid du6-kug-ga-ka cah2 nu-un-x
itid kij2-ga-ca-an-an-na-ka aga gibil nu-um-mur10
udu  ne
x (x) ma-la-ga-ni-ce3
x (x) im-ma-da-an-ri
al-di-di-de3-en nu-kuc2-u3-me-en
i3-di-di-de3-en u3 nu-ku-ku-me-en
tug2-me-ze2-er-ra ba-da-ab-bir7-ra
ce sahar-ra ba-da-an-til3-la
ta-a cu ba-ni-ti
ga-ca-an tug2 gal-gal-la-jen
&tug2;nij2-dara2-ju10 da-an-kud
u3-mu-un id2 da-ma-al-la-jen
x bu i3-gu7-e-en
aj2 gu7-gu7-jen aj2 nam-la2-e
tur-ra-jen aj2 nam-ba-ca-ra-ge-en
-an-ga
x naj-naj
-en ur5 sag9
e-le-lum-ju10 kur-re
umuc-ju10 ur5-re nu-ub-ta-ab-kar-
umuc-ju10 nam-x x-la2-e  ri sud-sud  la2-da-a
ki-sikil gu3 ra-ah ama-ni mu-un-sig9
juruc lu2 gu3 ra-ah ama-ni nu-mu-un-da-an-sig9
u2 il2-la-a-ni ba-da-ab-il2-e
bad3-si gul-la-ni cu mu-un-ak-e cu nu-mu-na-ab-ak-e
ma2-addir lu2 dirig ba-x
mu-lu-ju10 ba-ra-mu-un-u5
barag2-barag2-ge nu-zu suhur ta ba-e-la2
siki-zu 1 kuc3-am3
nin-ju10 nam nu-x
u2-um inim-ma-am3 a inim-ma-am3
&uzu;suc2 al-ze2-eb
&uzu;i3-udu al-ze2-eb
ta-am3 gi4-in-na ga-an-na-ab-ze2-ej3-jen ga-ma-ze2-je26-e-en-de3-en
dur2 cah2 he2-gu7-e
uzu i3 ab-ta-ab-bal-e-en
ce sa-a bi2-ib-ze2-re-en
lu2 utul2 da-il2-la me-ri-za en-nu-uj3 ak-ab-e-ce
tur5-ra dug3-ga-am3
pec13 gig-ga-am3
pec13 tur5-ra im-ma-dirig-ga-bi
an-ce3 i3-zig3 nu-mu-un-da-ma-ma
ki-ce3 i3-ma-al nu-mu-un-da-zi-zi-i
utul2 du-bu-ul nu-zu mun-ta um-ta-sig10
dug sur-ra nu-zu a-ta al-sig10
mussa nij2-di nu-un-zu-a du14 mu2-mu2 al-sig10
ku10-ku10-ga mu-
ce-er-ce-er
x
lu2
hi-li
e2-gi4-a
gi x
gi ka
tum
dumu-munus -ja2

x x-ni-in-x-x
mu-ta-x
x
-us2-e
x
-a
x x
ki aj2-ja2
i3-til3
ki aj2-ja2
til3
ze2-ej3
-ma
x (x) x-un-ze2-ej3
x cu-zu
nu-ub-tag-ge-en
im
im
mu im
il2
x  x ma2 ganba
he2-en-x
x x
pax(pad)-ra2 hul gig-e
he2-en-ri
x na ra-gin7
x-zu-um
-ka-kam
-ta-car2
he2-a
munus
lugal palil an-na cag4 kug-ge pad3-da
sa-am-su-i-lu-na lugal palil an-na cag4 kug-ge pad3-da
ti ni bal ga-ar-za um mu-mu di mah-ha
kal zu ca hu-la saj-be2-ec ha-pa-du saj us2-sa-a
&jic;gu-za kug-sig17 jar-ra di nam-lugal-la saj il5-la
cag4-bi a2 nam-ur-saj-ja2-ki-im mah-bi tuc-ca-a
sa-am-su-i-lu-na lugal kalag-ga an-ne2 di-kud mah an-ne2 nam gal mu-re-tar
aga gen6-na ti-il5-la mu-ra-ni-in-zal
lu2 &d;en-lil2 nam gur a ir ec ci nam-sipad uj3 da-ga-an-ni-ci mu-un-na-cum2-ma-dah
sipad kij2 nibru&ki; saj us2 e2-kur-ra
engar gen6-na e2 &d;a-sa-lim-a-ka-am
nij2-nam nu-si-li-ge18 e2-saj-il5-la-ak-ki-im
&d;en-lil2 me nam-sipad-zu kalam-ma ak-ka kur jiri3-zu-uc mu-jar
ce-ga &d;utu-ke4 kij2 &d;inana-ke4
sa-am-su-i-lu-na lugal nam nu-ug-ru &d;en-lil2 lugal-ja2-ta
inim dug4-ga &d;en-lil2 &d;en-ki-ka3-ta u2 &d;a-sa-lim &d;za-ba-ba &d;lugal-gu2-du3-a lugal e2-a mu-du3-a
x x x x kur ki-bal gu2 lu di x  x
&d;ickur sa kur-kur-ra
kur-kur-re me-te-ec he-i kalag-ga si-ig x x pa3 mu-na-e3
sa-am-su-i-lu-na mu-u2-a sa3 nir-jal2 kalam-ma-an-ni
gal-zu ka-ac pa-ar kalam-me si bi-sa
sa-am-su-i-lu-na gu2 &id2;idigna gu2 &id2;bur-na gu2 a-a-ba-ac-ci du gu da-a-bi-ca2 lu2 mu-na-a-igi
e2-kur-re e2 &d;en-lil2-la2-ta ni igi pa-la-ak cag4 hu-la-ka-ni mu-un-ni-tuc
&d;en-lil2-la2 za-am-me-en-zu dug3-ga
&d;en-lil2 lugal-ju10 nam zal-ga mu nam-til3-la cu-mu
zi u2 su-ud-ja2-al nij2-ba-ac-ci-i ba-am-ma
&m;lugal-nesaj-e dumu zu-zu um-mi-a nibru&ki;-ke4
tu6-ni-lu2-sag9 ur kij2-gi4-a-ka-ni &d;nin-tin-ug5-ga-ra mu-na-an-dim2
nam-bi-ce3 ur-e nin-a-ni-ir kun mu-na-ab-gun3-gun3 zu2 mu-na-ab-ra-ah
nin an ki-bi cukur2 cum2-ma ajrig &d;en-lil2-la2
akana-ka-an dug3 kur-kur cag4 si-si nam-he2-a du.du
a2-sag3 simx(gig)-ma cag4-bi bar ak jiri3-pax(pad)-ra2 igi bar-re
sa nam-til3-la sa nam-uc2-a-ka igi saj5-saj5 nij2-kece2-bi sag9-ge
nij2 ra-ah-a dug4-ga zi ir-ra ki gig-bi zu-zu
a-zu sag9-ge cim-mu2 tur5-ra-ta cag4 lu2-ulu3 igi du8
nin-ju10 mu-un-dim2-en-na
tu6-ni-lu2-sag9 mu-ce3 mu-un-sa4
x x-an-sag9-ga mu-ce3 mu-sa4
x-ga-di zi-pa-aj2 u3-mu-ni-x x a2-sag3 zi ba-an-da-x
x-ju10 mu-zu-ta im-da-an-pad3
nam-gur4-ra-zu ki-zu i3-kij2-je26
tu6-ni-lu2-sag9 mu-ce3 mu-un-sa4
ud til3-la-ja2 igi hu-mu-un-du8
ud ba-ug7-en kur-ra a sig9-ga hu-mu-un-na8-na8
&d;en-lil2 su3-ra2-ce3 dug4-ga-ni mah inim-ma-ni dug4-ga-ni kug-ga-am3
nij2 nu-kur2-ru ka-ta e3-a-ni nam ul-ce3 tar-re
igi il2-la-ni kur-re di-di
jic-nu11 il2-la-ni kur-cag4-ga igi jal2
a-a &d;en-lil2 barag kug barag engur mah-a dajal-bi tuc-a-ni
&d;nu-nam-nir nam-en nam-nun-na cu gal du7-a-ni
dijir ki ni2-ba mu-un-na-gam-e-ec
dijir-dijir &d;a-nun-na mu-un-na-sun5-sun5-ne-ec mu-un-na-sug2-sug2-ge4-ec
a2 aj2-ja2 zid-de3-ec im-ma-sug2-ge-ec
en u19-ru gal an ki-a dirig di zu gal-an-zu-e
dur-an-ki-ka dur2 ba-an-jar jectug2 dajal-la-ke4
nam-nun-na ni2 pa e3-a ci-bi2-in-ak ki-ur3 ki gal-la
nibru&ki; uz3-saj mah an ki-ka ki-tuc im-ma-ni-in-du3
iri igi-bi ni2 me-lem4 huc-a
bar-bi dijir u19-ru-na saj nu-ja2-ja2-dam
cag4-bi ka jiri2 kij2-a ka garac2-a-ka
&jic;es2-ad ki-bal-a pu2 sa ak-a
gal-bi dug4-ga-bi ud la-ba-ni-ib-su3-ud-de3
di-da inim erim2-jal2 nu-mu-ni-ib-be2
cag4-a bar-a eme inim si nu-sa2
inim kur2 nij2 kur2 u3-nu-jar-ra
ce29-ec2 lu2-ec2 di nij2-erim2 i-&d;utu
igi bal nij2-a2-jar inim-inim inim eme sig dug4-dug4
sun7-na inim bur2-ra ni2 buluj5 di silim-ec2 di
iri nij2-gig-ga nu-mu-ni-ib-dib-be2
nibru&ki; a2-bi sa-par3 gal-la-am3
cag4-ba hu-ri2-in&mucen;-e dub3 mu-un-bad-ba9-re6
lu2-erim2 lu2 hul-jal2 cu-bi la-ba-ra-e3
iri nij2-gen6-na saj-e-ec rig7-ga
nij2-zid nij2-si-sa2 gi16-sa-ce3 ak-a
tug2 dan2-dan2-na kar-ra jal2-la
cec-gal cec-ban3-da dugud-de3-da nam-lu2-ulu3 ak-da
inim ab-ba-ce3 jizzal ak-de3 ni2 cu-a gi4-gi4-dam
dumu ama-ni-ir sun5-na ni2 tej3-je26-da nam-ab-ba sud-de3
iri a2-dam kug &d;en-lil2-la2-kam
nibru&ki; ec3 ki aj2 a-a kur gal-la-kam
barag nam-he2 e2-kur e2 za-gin3 sahar-ta ca-ba-ra-an-il2
hur-saj il2-la-gin7 ki sikil-la bi2-in-mu2
nun-bi kur gal a-a &d;en-lil2
e2-kur ec3 mah-a barag-ba dur2 bi2-in-jar
e2-a me-bi dijir sag2 nu-di
cu-luh sikil-bi ki-gin7 nu-silig-ge
me-bi me abzu lu2 igi nu-bar-re-de3
cag4-bi ab su3-ra2 an-zag nu-zu-a
ka ki urin du3-a urin mul-la-ba
di-ir-ga me ul-e cu im-ta-du7-du7
inim-inim-ma-bi cudu3-cudu3-de3
mu7-mu7-bi tu6 dug4-bi inim sizkur-ra-kam
inim-bi inim-jar sag9 bar cu jic cub-cub-bu-da
jarza nij2 kal-kal-la-kam
ezen i3 gara2 sud he2-jal2-la du8-a
jic-hur-bi giri17-zal cag4 hul2-la di-bi nij2 gal-gal-la-kam
ud cu2-uc ezem-ma ud zal-le buru14 mah-am3
e2 &d;en-lil2-la2 kur he2-jal2-la-kam
cu gid2 igi-tum3 la2 cu sumur nij2-gig-ga
e2-a en-bi e2-da mu2-a
lagar-bi cu silim-ma he2-du7-am3
abzu gudug-bi cu-luh-ha cu-luh-ha-zu tum2-ma-me-ec
nu-ec3-bi cita kug-ge du7-me-ec
engar mah-bi sipad zid kalam-ma
ud dug3-ga zid-de3-ec tu-ud-da-am3
engar gana2 dajal-la he2-du7-am3
ci-im-da-jen nidba gal-gal-la-da
jic-la2-bi nu-mu-un-du e2-kur za-gin3-ce3
&d;en-lil2 a2-dam kug ki-a hur-ra-za
nibru&ki; iri ni2-za ci-im-mi-du3-du3-am3
ki-ur3 kur ki sikil-zu a bi2-dug3-ga
ub-da 4-ba murub4-ba dur-an-ki-ka ki ba-e-ni-tag-ge
sahar-bi zi kalam-ma zi kur-kur-ra-ka
ceg12-bi kug huc-a uc8 &na4;za-gin3-na-ka
am-gin7 ki-en-gi-ra si mul ba-ni-ib-be2 ba-ni-ib-il2
kur-kur-re saj im-ma-da-sag3-ge
ezen gal-gal-ba uj3-e nam-he2-a ud-bi mu-un-di-ni-ib-zal-e
&d;en-lil2 &d;urac kug hi-li du8-du8-a-zu
abzu barag engur kug-ga gal-bi tum2-ma-zu
kur sig itima kug ki ni2 te-en-te-en-zu
e2-kur e2 za-gin3 ki-tuc mah ni2 gur3-ru-zu
ni2 me-lem4-bi an-ne2 im-us2
jissu-bi kur-kur-ra ca-mu-un-la2
suh10-bi an-cag4-ga-ac ca-mu-un-bad-ba9-re6
en-en-e barag-barag-ge2-ne
nidba kug-ge si mu-ni-in-sa2-ec
cudu3 inim sizkur-ra u3-gul mu-na-ja2-ja2
&d;en-lil2 sipad igi zid bar-ra-zu
gu3 zid de2-a kalam-ma il2-la-zu
kur cu-ni-ce3 kur jiri3-ni-ce3
kur-ra ki su3-ra2-bi gu2 mu-na-ab-ja2-ja2
a sed4-gin7 du8-a nij2 ki-car2-ra-ka
mac2-da-ri-a gu2-un dugud-da-bi
sa2 bi2-in-dug4 e2 nij2-gur11-ra-ka
kisal mah-ha nidba si bi2-in-sa2
e2-kur e2 za-gin3-na ma-sar-re-ec im-mi-in-tum3
&d;en-lil2 sipad zid tec2-ba ni2-ba lu-a
na-gada mas-su nij2-zi-jal2-la-ka
nam-nun gal-la-ni ni2 pa e3-a-ac bi2-in-ak pa e3 ci-bi2-in-ak
men suh10 kug-ga mu-ni-in-sig7 mu-ni-in-sig10
tum9 hur-saj-ja2 barag-ge si-a-na
&d;tir-an-na-gin7 an-e ci-in-gi4
dungu dirig-ga-gin7 ni2-bi-a mu-un-jen
an-na dili nun-bi-im ki-a ucumgal-bi-im
&d;a-nun-na-ke4-ne dijir mah-bi-im
nam ni2-te-a-ni ci-im-mi-in-tar-re
dijir na-me igi nu-mu-ni-in-du8
sukkal-mah-a-ni kingal kindagal &d;nuska
dug4-ga inim cag4-ga jal2-la-ni
mu-un-da-an-zu cag4 mu-da-an-kuc2-u3
a2 aj2-ja2 dajal-bi mu-un-na-da-an-tum2
cita kug me kug-ga cu mu-un-na-mu2-mu2
kur gal &d;en-lil2-da nu-me-a
iri nu-du3 a2-dam ki li-bi2-ib-jar
tur3 nu-du3 amac nu-jar-jar
lugal nu-il2-e en nu-u3-tud
lu2-mah nin-dijir mac2-e nu-mu-un-dab5-be2
erin2-e cagina ugula nu-tuku-tuku
id2-da a-ectub&ku6; u3-bi nu-dun-dun
ejer-bi ab-ta e3 si li-bi2-in-sa2 kun-bi nu-mu-un-sud-e
ab-e erim3 dugud ni2-ba nu-mu-un-u3-tud
ku6 engur-ra-ke4 jic-gi-a nunuz nu-mu-ni-ib-nu2-nu2
mucen an-na-ke4 ki dajal-la gud3 la-ba-ni-ib-u2-us2
an-na dungu sir2-ra ka-bi nu-du8-e
a-cag4-ga ce gu-nu a-gar3-ra nu-si-si
edin-na giri17-zal-bi u2-cim nu-mu2-mu2
&jic;kiri6-a jic dajal &jic;tir kur-ra-ke4 gurun nu-il2-e
kur gal &d;en-lil2-da nu-me-a
&d;nin-tur5 nu-ug5-ge saj jic nu-ra-ra
ab2-e &e2;tur3-ra amar-bi nu-cub-be2
u8-e amac-bi-a sila4 ja2 gig nu-e3
a-za-lu-lu ni2-ba lu-a
tug2-bi kul-ba nu-mu-ni-ib-nu2-nu2 tuc-bi cag4-ba nu-mu-un-ib-tuc-tuc
mac2-ance nij2-ur2-4-e numun nu-mu-ni-ib-e3 e-ne su3-ud-bi nu-mu-un-u5
&d;en-lil2 nij2 galam-ma-galam-ma-zu nij2-me-jar sug4-ga
cag4-bi gu suh3-a si nu-sa2-e-dam
gu-gu gilim-ma igi nu-pad3-de3-dam
nam-dijir-zu-ce3 nir im-te-jal2
cag4 kuc2-u3 ad gi4-gi4 en ni2-te-na-me-en
nij2 ak-zu a-ba i3-zu-zu
me-zu me pa nu-ed2-de3
muc3-za dijir igi nu-bar-re-dam
en dijir lugal &d;en-lil2-la2-me-en
di-kud ka-ac bar an ki-me-en
inim mah-zu an-gin7 dugud-da-gin7 zig3-zig3 nu-e-zu
inim-zu-ce3 dijir &d;a-nun-na cu cum2-ma im-ma-an-ak-ec
inim-zu an-ce3 idim-ma ki-ce3 temen-am3
an-ce3 idim gal an-ne2 us2-sa
ki-ce3 temen sag2 nu-di-dam
an-e um-ma-te he2-jal2-la-am3
an-ta he2-jal2 im-da-cej3-cej3
ki-a um-ma-te giri17-zal-am3
ki-ta giri17-zal im-da-mu2-mu2
inim-zu gu-am3 inim-zu ce-am3
inim-zu a-ectub zi kur-kur-ra-kam
nij2-zi-jal2 nij2-ki u5-a
zi dug3-ga u2-cim im-da-pa-an-pa-an
&d;en-lil2 sipad zid-me-en du.du-bi mu-un-zu
x-ga dub3-tuku-am3 mul gun3-gun3-a
&d;nin-lil2 nitalam kug inim-ma-ni cag4-ga
tug2-ba13 kug ulutim2-ta nir-ra alan me-dim2-ta sig10-ga
munus zid igi il2-la ba-e-de3-tuku-dam
ul gur3-ru e2-kur-ra nin me-te-jal2 zu
ad gi4-gi4 inim-ma ba-ab-du7
inim-ma-ni su-a bi2-dug3-ga-bi i3 li cag4-ga-kam
barag kug barag sikil-da ci-im-mu-e-da-an-til3 ca-mu-da-an-tuc
ad ci-mu-da-an-gi4-gi4 cag4 ci-mu-da-an-kuc2-u3
nam tar-re ki &d;utu e3-a nam ci-mu-da-ab-tar-re
&d;nin-lil2 nin an ki nin kur-kur-ra-ke4
za3-mi2 kur gal-la-ka mi2 dug4-ga
mah-di inim-ma-ni ki-bi-ce3 jar
dug4-ga a2-tah-a-ni nij2 nu-kur2-ru
ka-ta e3-a-ni saj ba-an-gub
jic-hur-hur-ra-ni inim ge-en-ge-en
kur gal a-a &d;en-lil2 za3-mi2-zu mah-am3
lugal-ja2 u3-na-dug4
&m;&d;suen-illat ra-bi-si2-ka3-tum-ma
arad-zu na-ab-be2-a
ka-ku-la-tum&ki; gaba-ri gid2-da-ju10-ne
mar-tu &jic;tukul-ta cubtum6-ta im-zig3
je26-e x -ga-ju10-ne  x 70 i3-dab5
ka-ku-la-tum&ki;-ce3 ba-ni-in-kur9
tukum-bi lugal-ju10 ugnim-ma tuc-u3-bi ab-be2
&kuc;a-ja2-la2 kece2-da-bi cu he2-mi-ib-da13-da13
tukum-bi lugal-ju10 ugnim-ma nu-tuc-u3-bi ab-be2
he2-em-ma-sug2-ge-ec he2-em-ma-sub2-be2-ec lugal-ju10 he2-en-zu a-ma-ru-kam
&d;en-ki &d;a-sa-lim u3 dijir-dumu eridug&ki;-ga
dijir gal-gal-e-ne cu-du-um mu-un-na-an-ca
&jic;gu-za kug-sig17 nam-lugal saj il5-la
cag4-bi an-na nam-ur-saj-ja2-ak-ka-ni mah-bi su-uc-a
lugal urim2&ki;-ma lugal larsam&ki;-ma
lugal ki-en6-ji6 ji6-u2-ri-ke4
-ce3 mu-un-x
nam-en-bi ak-de3 mu-un-
cu iri
x zi hul-da x-ni-me-en
x nu-mu-un-tuku x
kece2-ni-me-en
x mar a bu a2 ur x jic zi
gu tu um di u3 da-da su
x x di nam-da-x-a-ni-ce3
-zu x um-ma-ri saj gig2-ga () im en gil
x x &id2;buranuna ku (x x) x x ki-bi-da-ke4 ha-ba-da-x
&id2;idigna x im an x
gu2 &id2;ir-ni-na-ta garac2(ki.kal.bad) bi-ib2-du3 x (x)
ha-am-mu-ra-bi lugal &d;gibil mu-x
&d;en-lil2-le nam-a-ni-ce3 x x
&d;en-ki-ke4 nam-ur-saj
&d;suen-na mu-un-
&d;utu mac-mac
ka pirij a
nij2 cag4-ge de6-a-ni
&d;ickur nam-ur-saj
&d;marduk nam-kalag im x la-
&d;inana me x x x
ni2-tuku
x
x
an
x
x
x
ab kid x ni x
e-ri nam-lu2-ulu3
a-ri nam-zu
x x-me-en
x-zu-e sag3-ge
har nam-zu e an x
x x-ke4 saj x tah-tah
x kur gal x-le-ne
x mu-un-dug4-ec
me lugal-la-ke4
x na ra si x
&d;en-lil2 saj
pa im ac
nam-en-bi ak
-bi ak
x ib2 ne x x di
x
x x x
&d;en-ki-ke4
x-zu kalam-ta e3-a
x me-te nam-dijir lagab
ka ib2-ni x
x bi ri x en ig a x
x x x x x jar-jar-ra
-gin7 nij2-hul2-e x x
-ra en3-du-bi i-i-e
gi alan-zu la-ba-da-an-kur9-re
ud-da-ni-ce3
x x zu cu mi-ni-ib2-du.du
&d;en-lil2 cag4-zu mu-un-na-dim2
ba-da-an-kur9-re
nam kal-kal
x ri da lu2 x x
x
x
lu2 x
e
x
x x x x
nun-bi &d;marduk lu2 mu-un-
ac2 gig-ga
ib2-ba gu-la &d;marduk
mu-ru-ub dijir gal-gal-e-ne
an x x an-ce3  x x du  nam ha-
x &jic;tukul x  ka mi-
jic x jar x
ceg12-x ni2 te-a-ni
x x x x x x x
x x ni an x x x x
x x x x x
x x x
x x x
x x x
x x x
x x x x
-ta hul kij2  x e
(x) x  x ga nam ha-la x
x (x) x x x x x mu-un-na-du-x
saj gig2-ga x x x ni x x x x
x x x x jar
en gal ud jic-he2-ta saj il2 ce-er-zid x-a
&d;suen ucum saj-kal kur un3-ta uj3 ud ja2-ja2
su3-ra2-aj2 an bad-da men du bu giri17-zal a-a ugu-na
dumu gal-di &d;nin-lil2-le tud-da nir-jal2 e2-kur-ra
an-bar7-a dalla e3 cul &d;suen ud zu2 kece2 an-na
su-lim-ma-ni an-bar7-gana2 ud jic-nu11 uj3 saj gig2-ga
a-a &d;nanna u.ga.hi bad-ta ji6 dug3-dug3 gal-zu
nir-jal2 nun pa e3 ak-a ce-er-zid an-na-kam
urim2&ki; iri uz3-saj ki-en-gi-ra me-bi nu-kur2-ru-dam
temen an ki-bi a-a &d;nanna ji6 u3-na pa e3
mu mu-un-pad3 hi-li cag4-ge bi2-in-si &d;i-bi2-&d;suen-ju10
ec3 nibru&ki; cag4-bi kur he2-jal2-la ki-tuc ki-ur3-ra-ke4
nam-nun-na an-ta su-lim-ma-ni kalam-ma mu-un-barag2-ge
kisal mah-e su-lim-ma x-bi nu-til-e nam gal tar-re-de3
a-a ugu-na u18-ru gal an ki en &d;nu-nam-nir-e
&d;suen-e ub-cu-unken-na-ka u3-gul mu-na-ja2-ja2
ku6-jal2 nun barag-ga nun me til3-la cag4-ge pad3-da-zu
ec3 urim2&ki; ki-tuc mah lugal-la zi-cag4-jal2 kalam-ma
cilam &e2;tur3-ra dur2 jar-ra i3 ga-bi nu-til-e
i3 car2-car2-re ku6 mucen u3-tud urud kug-sig17 ib2-jal2-le
iri&ki; numun i-i me-bi nu-kur2-ru mu &d;i-bi2-&d;suen-ju10
nam-lugal-ba pa ha-ma-ni-in-e3 nam-til3 he2-ni-ib2-su3-ud-de3
barag gal-ba suhuc-bi mu-ra-an-ge-en dur2 an-ce3 bi2-in-jar
dalla he2-ni-in-e3 me nam-lugal-la-ba a2 nun he2-em-ta-e-jal2
inim mah ul-le2-a-ce3 nu-kur2-ru-da &d;i-bi2-&d;suen-ju10
&d;ac-im2-babbar-me-en an ki nijin2-na-ba
nam-nir-jal2 pa ba-ni-in-e3
si sa2 cag4 kug-ta mu pad3-da &d;i-bi2-&d;suen-ju10
&d;nanna-ar ka gud x mah an-gin7 pa e3 (x)
&d;suen-e ka-ta e3-a-ni e2-kur x x x x
an &d;en-lil2 nam kalam-ma tar-re kur gal &d;en-lil2
x  x ni x
nam tar-ra
&d;ac-im2-babbar
me nam-lugal-la
dalla mu-e-e3  saj il2 x
&d;nanna-&d;suen-e
giri17-zal en pa e3 an urac-a x  x
jickim-til3 dumu &d;nin-lil2-la2 he2-du7 x x x
&d;nanna en ka kug mu mah-am3 zi-cag4-jal2 kalam-ma
nun hi-li sud cag4 kug-ja2 pad3-da &d;i-bi2-&d;suen-ju10
uj3 car2-ra-ba mu-ni su3-ra2-ce3 ka-ac bar kalam-ma x x
bal dug nam-he2 car2 kug-zu-me-en janun mah-ce3 jectug2-zu
a-a &d;nanna cag4-ge pad3-da-zu x-jal2 cum2-ma
en giri17-zal numun zid-de3 x x
me gal-gal-la mah-di &d;en-lil2-da ec-bar x x jal2
gud dili du-de3 en pa ed2-dam &d;suen za3-mi2
u3-lu-lu-ma-ma &d;suen-na-kam
-ta an x
ma-ra-an-e3
nam tar-re a
mu bi (x) barag gu-za mah kug-sig17 tum2-ma-am3 (x) gal-bi ma-ra-ni-in-gub x
-ge-bi inim sag9-ge ki-en-gi ki-uri&ki;-ce3 (x) gaba-ba ma-ra-ni-in-sug2-x
-ge-bi a naj erim2 e2-kur-ra ka-ka nidba2-ra-am3 (x) ki-ba ma-ra-ni-in-sa4-x
im-mi-ib2-x x x e2-kur-ra til-e x (x)-ge-gin7 ak x
x ma-ra-x-(x)-da a2 zid-za bi2-in-gub
x &d;ickur x in nu ce e2-kur-ra cu x la2-bi
gu-za mah-ba dur-ba ma-ra-an-gen6 x
urud x (x) mah ni2 gal-le-ec ri-am3 (x)
barag kug-za bi2-in- uj3-e u6 di-de3 (x)
kij2 gal unu2 gal-za ud ul-le2-a-ce3 sa2-dug4-ce3 ma-ra-ni-x (x)
&jic;mi-tum saj 50 ki-bal gul-gul-lu a2 mah-zu-ce3 pad3-da
i3-si-in&ki; iri nam-lugal-la-ka
&d;ic-me-&d;da-gan-e kij2 gal-ec2 ma-ra-an-
mu 50 ma-ra-an-sa4 (x)
nibru&ki; iri ul ki jar-ra-ba i3-si-in&ki;-ta ma-ra-an-x (x)
e2-cu-me-ca4 ki-tuc mah ni2 x x (x)
kan4 igi-cu-galam ki nam tar-re-dam
u6 di-de3 ma-ra-an-x
&d;ic-me-&d;da-gan u2-a nibru&ki;-a
saj us2 urim2&ki;-ma
ud-da gub eridug&ki;-ga
en unug&ki;-ga lugal i3-si-in&ki;-na
ki-sikil &d;inana dumu &d;suen-na-ka
me kalam-ma dirig nij2-nam-e sa2 di
an-na me dab5-dab5-be2 ki-a me ur4-ur4-e
il2-la dib saj an-ne2 us2-e
me-lem4-a-ni izi sud-e il2-la-gin7 ji6 u3-na bi2-gen6
dijir na-me gaba-ri-ni-ce3 nu-gub-bu e-ne-ra im-ma-zal
&d;inana-ra an tuku4-tuku4-e ki sag3-sag3-ge
ub-da 4-ba cu-ni jal2-le nam-nin gal-bi ak
me3 cen-cen-e ka du8-e jic jic-e la2-e
nam-ur-saj-bi am sumun2-gin7 tec2-bi-da du7-du7
uc2 erim2-ma a-gin7 ki-e na8-na8 ad6-bi jar-jar-e
erin2 gar3 dar-ra-bi nam-ra-ac cum2-mu igi-a sug2-ga-bi
uj3 ki-ta an-na-ce3 ed3-de3 uj3 kur2 car2 ki cu bal-e
zalag ku10-ku10-ce3 du3 ku10-ku10 zalag-ce3 dib-be2
&d;en-lil2 &d;nin-lil2-bi kug &d;inana-ra mu-na-an-cum2-mu-uc
an ki-a gaba-ri nu-mu-ni-in-tuku-uc
e2 x x ama5 ki ja2-ja2 saj-e-ec mu-ni-in-rig7-ec
dam x -ce3 cum2-mu tec2-bi dug3-ge nam-ce3 mu-ni-in-tar-re-ec
ni2-tuku-na ki-tuc ki jar-ra-na cag4 zalag-ga ja2-ja2
ni2 nu-tuku-na e2 du3-a-na ur5 sag9-ge nu-ja2-ja2
nitah munus-a munus nitah-a-bi ku4-ku4 cu bal ba-a-ak
ki-sikil-e-ne nam-juruc-e tug2 zid-da mu4-mu4
juruc-e-ne nam-ki-sikil-e-ec2 tug2 gab2-bu mu4-mu4
x zu nitah-e-ne &jic;bal cu-ba ja2-ja2 munus-e-ne-er &jic;tukul cum2-mu
eme bungu munus-e e-ne di
eme munus-e bungu e-ne di
nij2 galam-ma jar-jar ja2 kur2-ra ka-ge tum x
&d;en-lil2 &d;nin-lil2-bi &d;inana-ra cu-ni-ce3 mu-un-jar-re-ec
e2-gal e2 nam-nin-ka-ni nu-gig an-na-ra
mu-na-an-du3-uc su zig3 im-da-ri-ec
&jic;rab3 kur-kur-ra-ka mi-ni-in-kur9-re-ec ni2 me-lem4 bi2-in-guru3-uc
saj gig2 cu ri-ri-e-de3 ka-bi x ma x
di uj3 car2-ra si sa2-e-de3 zid tam-me x
lu2 nij2-a2-zig3 ka-ga14 mi-ni-in-jal2-la-ar jar-x
kilib3-ba-bi kug &d;inana-ra cu-ni im-mi-in-si-si-ec
&d;ic-me-&d;da-gan saj us2 muc nu-tum2-mu mu a2 x x cum2
&d;en-lil2 &d;nin-lil2-bi nu-pad3 dam-ce3 mu-na-an-cum2-mu-uc
e2 dijir-re-e-ne du3-du3-de3 cukur2-ud-bi cub-cub-bu-de3
gi-gun4-na-bi cen-cen-e-de3 barag-bi kug-ge-de3
unu2-ba kurun2 lal3 kac kurun-bi ud cu2-uc gen6-ne2-de3
&d;inana &d;ic-me-&d;da-gan-bi
&d;en-lil2 &d;nin-lil2-bi saj-e-ec mu-ni-in-rig7-ec
nibru&ki; mah en nin-zu-gin7 dijir na-me nu-dib
cag4-zu-a ki-sikil &d;inana-ra me mu-na-ni-in-cum2-mu-uc
&d;ic-me-&d;da-gan-me-en du-ri2-ce3 ka-ga14 mu-ni-jar
ur-saj a2-jal2 &d;a-nun-na-ke4-ne e2-kur-ta e3-a
&d;nin-urta en &d;nu-nam-nir-re u18-lu gal-gin7  x
mu-un-tu-ud-de3-en u3-ma-ni gub-bu-de3 gu3 ma-ra-de2
bar-sud-am3
&d;nin-tur5-re cu nij2 dim2-ma-ni za-ra mu-ri-in-bad
ubur dug3-ga-na ka ma-ra-ni-in-ba ga nam-cul-la mi-ri-in-gu7
am u6 di-gin7 alan-zu mu-un-er9 a2-ur2-zu mu-un-gur4
igi ni2 bur2-e en me-lem4 nam-ur-saj da-da-ra-ce3 mi-ri-in-dug4
kicib-la2 zid-da-zu im-ma-an-dab5 ama-zu &d;nin-tur5-re
e2-kur ec3 mah-a mi-ni-in-kur9-re-en a-a-zu &d;en-lil2-ra
mu-na-ab-be2 dumu cu jar gi4-zu nam gal tar-mu-ni-ib2
cag4-ba-tuku-am3
&d;en-lil2-le igi hul2 mu-ci-in-bar nam mu-ni-ib2-tar-re
u4-ta-u18-lu an ki cu2-a-ce3 mu-zu he2-em-mah
me-lem4-zu-ce3 dijir gal-gal-e-ne saj im-da-sag3-ge-ne
bar-sud 2-kam-ma-am3
mur ca4-zu inim dug4-ga-zu-ce3 kur-kur ni2-ba hu-mu-gam-de3
igi hu-luh-ha-zu-ne gu2-erim2-jal2 su he2-em-da-sag3-ge-de3
u4-ta-u18-lu im-hul-im-hul-gin7 zi-zi-i-da-zu-ne
&d;gibil en za.lam-ra ur-saj-gin7 gu7-u3-de3 kur-ba u3 ejer-am3 bi2-du3
ki-bal-a sug-zag-ge4 um-mi-gu7 x  x ba gu7-u3-de3
nam-nir-jal2-zu dijir gal-gal-e-ne me-tec2 mu-un-i-i-ne
a-a-zu &d;en-lil2-le nam-ce3 mu-ri-in-tar
sa-gid2-da-am3
&d;li-pi2-it-ec4-tar2 dumu &d;en-lil2-la2-ra
erim2-jal2-la-ni gam-gam-mu-na-ab
jic-gi4-jal2 sa-gid2-da-bi-im
x a-ab-ba-ta
an ki-ce3 pa e3-ju10-uc
saj-zu um-mi-us2
mu-ni-in-cid sahar-da im-da-hi
-gin7 he2-bi2-in-ur4 nu-jal2-la mu-ni-in-kur9
&d;nin-urta ur-saj &d;en-lil2-la2 barag-za dur2 jar-bi
nitalam2-zu nin zid &d;nin-nibru&ki; gu2-da mu-ri-in-la2
inim sag9-ga &d;li-pi2-it-ec4-tar2-ra-da ud cu2-ce3 ha-ra-da-gub
u4-ta-u18-lu ki cu il2-la-ni a2-tah-ni he2-me-en
dug4-ga-zu-ta nir he2-em-de3-jal2 gaba-ri-ni na-an-jal2-le
lugal nam tar-ra &d;nin-urta-ke4 ul guru3 he2-en-na-nam
&d;li-pi2-it-ec4-tar2 nun za-a-ce3 jal2-la dumu &d;en-lil2-la2-ke4
nij2-si-sa2 ki-en-gi ki-uri-a mu-ni-in-jar
su kalam-ma mu-dug3
sipad mas-su2 tum2-tum2-mu gal-an-zu-a uj3 ha-ra-ab-lah4-lah4-e
sa-jar-ra-am3
ur-saj gal nun &d;li-pi2-it-ec4-tar2-ra u3-mu-ta-sig10 ki-bal nu-ce-ga-na zar-gin7 he2-us2-u3-us2
jic-gi4-jal2 sa-jar-ra-bi-im
en a-ma-ru mah suhuc erim2-ma bur12-re
&d;nin-urta en a-ma-ru mah suhuc erim2-ma bur12-re
nun &d;li-pi2-it-ec4-tar2-ra &jic;tukul hul-du-ni
gi-gin7 ca5-ca5 cu mah-a-ni si-bi2-ib2
u19-ru12-bi-im
a-da-ab &d;nin-urta-ka-kam
ceg12 kur cuba-ta e3-a ceg12 muc3 za-gin3-ta e3-a
kul-aba4&ki; iri&ki; an ki-da mu2-a
unug&ki;-ga mu-bi &d;tir-an-na-gin7
an-ne2 us2-sa-bi si-muc3 gun3-a
an-na gub-ba-bi ud-sakar gibil na-nam
me gal-gal nam-nun-na du3-a
kur sikil-la ud dug3-ga ki jar-ra
iti6-gin7 kalam-ma e3-a
ud zalag-gin7 kalam-ma si sa2
ab2-ur3 ab2-saharx(ne)-gin7 he-nun-ta e3-a
unug&ki;-ga ka tar-ra-bi kur-ra ba-te
me-lem4-bi kug-me-a zid-da-am3
aratta&ki;-a tug2-gin7 ba-e-dul gada-gin7 ba-e-bur2
ud-ba ud en-na-am3 ji6 barag-ga-am3 &d;utu lugal-am3
sukkal en aratta&ki;-ka sukkal an-sig7-ga-ri-a mu-ni he2-en-na-nam
sukkal en-me-er-kar2 en kul-aba4&ki;-ke4 nam-en-na-tum2-ma mu-ni
en uru e-ne nun uru e-ne
en mi uru e-ne nun mi uru e-ne
en mi-mi uru e-ne nun mi-mi uru e-ne
lu2 dijir-ce3 tu-ud e-ne
lu2 dijir-ce3 pa e3 e-ne
en unug&ki;-ga en kul-aba4&ki;-ra ur5-bi a-da-min3 na-e-de3
en aratta&ki; en-suh-gir11-an-na-ke4
igi-bi igi unug&ki;-ce3 kij2-gi4-a-ar inim mu-na-ni-ib2-be2
e-ne ja2-a-ra gu2 ha-ma-an-ja2-ja2 &jic;cudul4 ha-ma-ab-il2-e
ud-da gu2 ma-an-jar gu2 na-ma-an-jar u3 e-ne u3 je26-e
e-ne &d;inana-da e2-jar8-a-ka hu-mu-da-an-til3
je26-e &d;inana-da e2-za-gin3 aratta&ki;-ka hu-mu-da-an-til3-e-en
jic-nu2 girin-a-ka hu-mu-un-de3-nu2
ce-er-kan2 dug4 u3 dug3 ku-ku-de3 hu-mu-de3-nu2-en
e-ne &d;inana-da ji6-a ma-mu2-da igi hu-mu-ni-in-du8
je26-e &d;inana-da jiri3 babbar-ra-na inim mu-da-bal-e
e-ne kur-gi4&mucen; ce he2-bi2-ib2-gu7-e
je26-e kur-gi4&mucen; ce ba-ra-bi2-ib2-gu7-e
je26-e kur-gi4&mucen; nunuz-bi jir3-lam-ma amar-bi jar la2-e
tur-tur-bi utul2-ju10-ce3 gal-gal cen mah-ju10-ce3
kur-gi4&mucen; ki-a ba-ra-ab-taka4-a-bi
ensi2 kur-ra-ke4 gu2 mu-un-jar-re-ec-a mu-da-an-gu7-u3-ne
en-me-er-kar2-ra ur5-gin7 inim mu-na-ab-be2
kij2-gi4-a du-ni ceg9-bar-ra-am3 im2-mi-da-ni sur2-du3&mucen;-am3
ud-dam i3-e3 an-u2-sa11-an-na-am3 i3-gi4-gi4
buru5&mucen; ud zal-le-da-gin7 gaba ki zag im-gub
buru5&mucen; ji6 mac-gin7 kur-cag4-ge im-si
&jic;ilar-gin7 zag im-gub-gub-be2
dur3ur3 dili du-e &d;cakkan2-gin7 hur-saj-ja2 i3-dag-ge4 i3-si-il-le
dur3ur3 uru16 gal-gin7 kucum4 i3-tag-tag-ge
dur3ur3 sal-la kac4-e kij2-ja2 du-ru-uc bur2
ur-mah a-cag4-ga ud zal-la mur-ma-ra mu-un-ca4
ur-bar-ra sila4 cu ti-a-gin7 ul4-ul4-e im-jen
ki tur-tur-bi mu-un-jen-na-a dul3-a mu-na-ab-si
ki gal-gal-bi mu-un-jen-na-a bulug-ga mu-na-ab-be2
en-ra ji6-par4 kug-ga-ni-ce3 ki kug-kug-ga-ni-ce3 im-ma-ci-in-ku4-ku4
en-me-er-kar2 ki kug-kug-ga-ni-ce3 im-ma-ci-in-ku4-ku4
za-e-ce3 lugal-ju10 mu-e-ci-in-gi4-gi4
en aratta&ki; en-suh-gir11-an-na-ke4 mu-e-ci-in-gi4-gi4
lugal-zu dug4-ga-ni nam-ju10 tah-a-ni nam-ju10
en-suh-gir11-an-na-ke4 dug4-ga-ni nam-ju10 tah-a-ni nam-ju10
lugal-ju10 a-na bi2-in-dug4 a-na bi-in-tah-am3
en-suh-gir11-an-na-ke4 a-na bi2-in-dug4 a-na bi2-in-tah-am3
lugal-ju10 na-ab-be2-a
e-ne ja2-a-ra gu2 ha-ma-an-ja2-ja2 &jic;cudul4 ha-ma-ab-il2-e
ud-da gu2 ma-an-jar gu2 na-ma-an-jar u3 e-ne u3 je26-e
e-ne &d;inana-da e2-jar8-a-ka hu-mu-da-an-til3
je26-e &d;inana-da e2-za-gin3 aratta&ki;-ka hu-mu-da-an-til3-en
jic-nu2 girin-a-ka hu-mu-un-de3-nu2
ce-er-kan2 dug4 u3 dug3 ku-ku-da hu-mu-de3-nu2-en
e-ne &d;inana-da ji6-a ma-mu2-da igi hu-mu-ni-in-du8
je26-e &d;inana-da jiri3 babbar-ra-na inim mu-da-bal-e
e-ne kur-gi4&mucen; ce he2-bi2-ib2-gu7-e
je26-e kur-gi4&mucen; ce ba-ra-bi2-ib2-gu7-e
je26-e kur-gi4&mucen; nunuz-bi jir3-lam-ma amar-bi jar la2-e
tur-tur-bi utul2-ju10-ce3 gal-gal cen mah-ju10-ce3
kur-gi4&mucen; ki-a ba-ra-ab-taka4-bi
ensi2 kur-ra gu2 mu-un-jar-re-ec-am3 mu-da-gu7-u3-ne
en unug&ki;-ga x si-muc3-bi x-da &jic;zi-gan-bi-im
&jic;rab3 cu ri-bi
ki us2-sa-a-ba
sur2-du3&mucen; an-na dal-e-da-bi gu mucen-na-bi-im
ceg12 e2 gal aratta&ki;-ka sur-sur mah he2--im
gal-gal aratta&ki;-a nam  mah-bi-im
ba-du-a-ac  jal2
im-gin7 cu bi2-in-ra im-gin7 igi i-ni-in-bar
e-ne &d;inana-da e2-za-gin3 aratta-ka hu-mu-da-an-til3
je26-e x an-ta ki-a gub-ba-ni hu-mu-da-an-til3-en
ce-er-kan2-na dug4 u3 dug3 ku-ku-da hu-mu-un-de3-nu2-en
je26-e jic-nu2 gi-rin &d;inana-ka u2 za-gin3 barag-ga-a-ba
ejer-bi-ce3 ug-am3 saj-bi-ce3 pirij-am3
ug-e pirij im-sar-re
pirij-e ug im-sar-re
ug-e pirij im-sar-re-da-bi
pirij-e ug im-sar-re-da-bi
ud nu-um-zal ji6 u3-na nu-ru-gu2
je26-e &d;inana-da kaskal danna 15-am3 cu hu-mu-un-da-nijin2-nijin2
&d;utu suh kug-ja2 igi nu-mu-un-bar
ji6-par4 kug-ja2 ba-e-ci-in-ku4-ku4
&d;en-lil2-le aga zid jidru
&d;nin-urta dumu &d;en-lil2-la2-ke4
jic &kuc;ummud-da-gin7 ur2 mu-un-tal2-tal2
&d;a-ru-ru nin9 &d;en-lil2-la2-ke4
ubur zid-da-ni ma-an-la2 ubur gab2-bu-ni ma-an-la2
ec3 gal-ce3 ed3-de3-da-ju10-ne
nu-gig-e anzud&mucen; amar-ra-gin7 mur mu-ca4
2-kam-ma-ce3 ed3-de3-da-ju10-ne
uz amar-ra nu-me-en-na ceg11 mu-un-gi4
iri&ki; tud-da-ni-ta ne im-ta-
iri&ki; du3-gin7 iri&ki; na-me ba-ra-dim2
&d;inana unug&ki;-ga he2-en-til3 aratta&ki;-ac a-na me-a-bi
ceg12 kul-aba4&ki;-ka he2-en-til3 kur me sikil-ce3 a-na-am3 ab-ak-e
mu 5-am3 mu 10-am3 aratta&ki;-ac ba-ra-jen
ud aratta&ki;-ac in-ga-an-du-a-ba
kug gal nin e2-an-na-ke4
ad-bi mu-un-da-gi4-a-ac inim-bi mu-un-zu-a-ac mu-dug4-a-ac aratta&ki;-ac ba-ra-jen
e-ne nu-tuku-da-am3 kur-gi4&mucen; ce ba-ra-bi2-ib2-gu7-e
je26-e kur-gi4&mucen; ce he2-bi2-ib2-gu7-e
je26-e kur-gi4&mucen; nunuz-bi jir3-lam-ma amar-bi jar la2-e
tur-tur-bi utul2-ju10-ce3 gal-gal cen mah-ju10-ce3
kur-gi4&mucen; ki-a ba-ra-ab-taka4-a-bi
ensi2 kur-ra ki-en-gi&ki;-ra ki-en-gi-ra gu2 mu-un-jar-re-ec-a mu-da-gu7-e-ne
kij2-gi4-a en-me-er-kar2 en-suh-gir11-an-na-ke4
ji6-par4 kug ki kug-kug-ga-ni-ce3
ki kug-kug-ga ba-da-an-ku-a dajal-bi ba-na-te
en-suh-gir11-an-na-ke4 a2 aj2-ja2 gu3 ba-an-de2 inim im-kij2-kij2-e
icib lu2-mah gudug jiri3-sig10-ga ji6-par4-ra til3-la
gu2 x mu-ni-in-jar cag4 mu-da-ab-kuc2-u3
a-na ga-an-na-ab-be2 a-na ga-an-na-ab-be2
en unug&ki;-ga en kul-aba4&ki;-ra a-na ga-an-na-ab-be2
gud-da-ni gud-ju10-da lirum im-da-ab-zig3
gud unug&ki;-ga-ke4 a2 bi2-ib-jar
lu2-ni lu2-ju10-da usu im-da-ab-ra2
lu2 unug&ki;-ga-ke4 a2 bi2-ib-jar
ur-ra-ni ur-ju10-da usu im-da-ab-ra
ur unug&ki;-ga-ke4 ka.ni ba-ab-jar
unken jar-ra si sa2-na mu-un-na-ni-ib-gi4-gi4
za-e-me-en unug&ki;-ga-ce3 dub-saj-ta
nij2 gal-gal en-me-er-kar2-ra kij2-gi4-a-ac mu-un-gi4
en-me-er-kar2 la-ba-du3-e-en za-e-me-en ba-e-du3-e-en
zi gi4-ba cag4-zu nij2 na-me na-an-tum3 en-na ba-e-zu-zu
iri-ju10 dul he2-a je26-e cika-bi he2-me-en
en unug&ki;-ga en kul-aba4&ki;-ra gu2 ba-ra-na-an-ja2-ja2
mac-mac dim2-ma-ni dumu ha-ma-zu-ke4
ur-jiri3-nun-na dim2-ma-ni dumu ha-ma-zu-ke4
ha-ma-zu hul-a-ta aratta&ki;-ac bal-a
e2-ji6-par4 nam-mac-mac-e da-ga-na na-mu-un-ku
sukkal an-sig7-ga-ri-a gu3 mu-un-na-de2-e
lugal-ju10 ad-da gal-gal iri&ki;-ke4-ne
libir-ra uc ki jar-ra-ke4-ne
x-ka a-na-ac-am3 nu-um-ja2-ja2-ne ad nu-um-gi4-gi4-ne
je26-e id2 unug&ki;-ga-ke4 ga-am3-ba-al
itima aratta&ki;-ka gu2 ga-mu-ni-ib2-jar
inim unug&ki;-ga-ke4 ka×x um-mi-in-tag
erin2 gal-ju10 sig-ta igi-nim-ce3 ab-ta kur &jic;erin-ce3
igi-nim-ta kur cim &jic;erin-na-ce3 gu2 ga-mu-ni-ib-jar
unug&ki;-ge nij2-gur11 ni2-ba-ke4 &jic;ma2 he2-em-da-gid2-de3
&jic;ma2 he2-em-da-la2-e e2-za-gin3 aratta&ki;-ce3
sukkal an-sig7-ga-ri-a iri-na mu-ni-zig3 kici4-na mu-ni-cub
x lu2  an-sig7-ga-ri-a na-mu-ni-x-dug4-x
x-e nu-uc-ma-ab-x-x
lugal-ju10 ad-da gal-gal iri&ki;-ke4-ne
libir-ra uc ki jar-ra-ke4-ne
ki sukkal e2-gal-la a-na-ac-am3 nu-um-ja2-ja2-ne ad nu-um-gi4-gi4-ne
je26-e id2 unug&ki;-ga-ke4 ga-am3-ba-al
itima aratta&ki;-ka gu2 ga-mu-ni-ib-jar
inim unug&ki;-ga-ke4 ka×x um-mi-in-tag
erin2 gal-ju10 sig-ta igi-nim-ce3 ab-ta kur &jic;erin-ce3
igi-nim-ce3 kur cim &jic;erin-na-ce3 gu2 ga-mu-ni-ib-jar
unug&ki;-ga nij2-gur11 ni2-ba-ke4 &jic;ma2 he2-em-da-gid2-de3
&jic;ma2 he2-em-da-la2-e e2-za-gin3 aratta&ki;-ce3
en-ra hul2-la-gin7 im-ma-na-ni-ib-jar
5 ma-na kug-sig17 mu-na-ab-cum2-mu
5 ma-na kug-babbar mu-na-ab-cum2-mu
u2 nir-jal2 gu7 ba-bi mu-na-ab-be2
a nir-jal2 naj ba-bi mu-na-ab-be2
ud nam-ra-ac lu2-bi ak-am3
zi-zu nij2-ja2 a-la cu-zu he2-jal2 mu-na-ab-be2
mac-mac engar numun saj-ja2-ke4
erec2&ki; iri&ki; &d;nisaba-ce3 jiri3 im-ma-ab-gub-be2-en
&e2;tur3-ra e2 ab2 dur2-ru-na-ac ba-te
ab2-e tur3-ra saj mu-da-ab-sag3
ab2-e inim bi2-in-dug4 lu2-ulu3-gin7 inim mu-da-ab-bal-e
ab2 i3-zu a-ba-a i3-gu7-e ga-zu a-ba-a i3-na8-na8
i3-ju10 i3-gu7-e &d;nisaba-ke4
ga-ju10 i3-na8-na8 &d;nisaba-ke4
ga-ar3-ju10 suh10 kug galam dug4-ga
unu6 gal unu6 &d;nisaba-ke4 me-te-a-ac im-mi-ib-jal2
i3-ju10 tur3 kug-ta en-na ga-mu-de6-a-ac
ga-ju10 amac kug-ta en-na ga-mu-de6-a-ac
u3-sumun2 zid &d;nisaba dumu-saj &d;en-lil2-la2-ke4 lu2 nu-um-mi-in-zi-zi
ab2 i3-zu si-muc3-zu-ce3 ga-zu murgu-zu-ce3
ab2 i3-bi si-muc3-bi-ce3 ba-ab-bu ga-bi murgu-bi-ce3 ba-ab-bu jiri3
amac kug amac &d;nisaba-ce3 ba-te
ud5-de3 amac-a saj mu-da-ab-sag3
ud5-de3 inim bi2-in-dug4 lu2-ulu3-gin7 inim mu-un-da-ab-bal-e
ud5 i3-zu a-ba-a i3-gu7-e ga-zu a-ba-a i3-na8-na8
i3-ju10 i3-gu7-e &d;nisaba-ke4
ga-ju10 i3-na8-na8 &d;nisaba-ke4
ga-ar3-ju10 suh10 kug galam dug4-ga
unu6 gal unu6 &d;nisaba-ke4 me-te-a-ac im-mi-ib-jal2
i3-ju10 tur3 kug-ta en-na ga-mu-un-de6-a-ac
ga-ju10 amac kug-ta en-na ga-mu-un-de6-a-ac
u3-sumun2 zid &d;nisaba dumu-saj &d;en-lil2-la2-ke4 lu2 nu-um-mi-in-zi-zi
ud5 i3-zu si-muc3-zu-ce3 ga-zu murgu-zu-ce3
ud5 i3-bi si-muc3-bi-ce3 ba-ab-bu ga-bi murgu-bi-ce3 ba-ab-e3
ud-bi-a tur3 amac-a e2 sig9-ga ba-ab-du7 nij2 ha-lam-ma ba-ab-ak
ubur ab2-ka ga nu-un-jal2 amar-e ud bi2-in-cu2
amar tur-bi cag4-sug4-ga mu-un-jal2 er2 gig i3-ce8-ce8
ubur ud5-ka ga nu-un-jal2 mac2-e ud bi2-in-cu2
mac2-ud5-da-bi cag4-ka-tab-ba ba-an-nu2 zi-bi mi-ni-
ab2-e amar-bi-ce3 inim gig bi-ib2-be2
ud5-de3 mac2-bi mu-na-ab-
&dug;cakir3 kug-ga sig9-si-ig x  cag4-sug4-ga mu-un-jal2 cag4-ka-tab-ba ba-an-nu2
ud-bi-a tur3 amac-a e2 sig9-ga ba-ab-dug4 nij2 ha-lam-ma ba-ab-ak
unud(unu3)-de3 ecgiri2 cu-na bi2-in-taka4 igi-ni i3-sag3-ge
sipad-de3 cibir zag-ga-na bi2-in-la2 er2 gig i3-ce8-ce8
kab-bar tur amac tur3-ce3 la-ba-x jiri3 kur2 ba-ra-an-dab5
ga-il2-bi ad gal-ec2 nu-mu-ed3 sila kur2 ba-ra-an-dab5
unud(unu3) sipad &d;nisaba-ke4-ne
dumu tud-da ama dili-me-ec
tur3 amac-a a2 e3-a-me-ec
1-kam-ma mac2-gu-la mu-ni he2-en-na-nam
2-kam-ma ur-edin-na mu-ni he2-en-na-nam
2-na-ne-ne kan4 mah igi &d;utu e3-a ki u6 di kalam-ma
sahar-tu11-sahar-tu11-ba ba-an-dur2-ru-ne-ec &d;utu an-ta i-im-gi4-gi4-ne
mac-mac-e lu2 aratta&ki;-ka &e2;tur3-ra mu-un-kur9
&e2;tur3-ra gara2 ba-an-kal amar tur la-ba-an-ri-ri
tur3 amac nij2-gig-bi bi2-ak i3 ga ba-e-ni-kal bi2-in-la2  x-ni im-ci-im-la2  ga ud5-da ba-an-kal
x-bi i3-cub-cub nij2 ha-lam-ma ba-ab-ak
ka-bi ba-an-na-te
jal2-la-am3 igi mu-un-na-nijin2
erec2&ki; -x-an-gur
gu2 &id2;buranun-na id2 na mah ka jal2-la id2 dijir-re-e-ne
iri&ki; nam tar-ra an &d;en-lil2-la2  jiri3 bi2-in-gub
um-ma saj-bur-ru cu mu-un-na-an-
2-na-ne-ne agargara id2-da i-ni-in-cub-bu-uc
mac-mac-e suhur&ku6; gal a-ta im-ta-an-e3 im-ta-an-ed3
um-ma saj-bur-ru hu-ri2-in&mucen; a-ta im-ta-an-e3 im-ta-an-ed3
hu-ri2-in&mucen;-e suhur&ku6; gal in-kar hur-saj-ce3 ba-an-kur9 a-ji6-a in-kar an-na ba-e-ed3
2-kam-ma-ac agargara id2-da i-ni-in-cub-bu-uc
mac-mac-e u8 sila4-bi a-ta im-ta-an-e3 im-ta-an-ed3
um-ma saj-bur-ru ur-bar-ra a-ta im-ta-an-e3 im-ta-an-ed3
ur-bar-ra u8 sila4-bi in-kar edin dajal-ce3 ba-an-ur3
3-kam-ma-ac agargara id2-da i-ni-in-cub-bu-uc
mac-mac-e ab2 amar-bi-ta a-ta im-ta-an-e3 im-ta-an-ed3
um-ma saj-bur-ru ur-mah-e a-ta im-ta-an-e3 im-ta-an-ed3
ur-mah-e ab2 amar-bi in-kar jic-gi-ce3 ba-an-kur9 ba-an-ur3
4-kam-ma-ac agargara id2-da i-ni-in-cub-bu-uc
mac-mac-e ceg9 ceg9-bar-e a-ta im-ta-an-e3 im-ta-an-ed3
um-ma saj-bur-ru nemurx(pirij.tur) hur-saj-ja2 a-ta im-ta-an-e3 im-ta-an-ed3
nemurx(pirij.tur)-e ceg9 ceg9-bar-e in-kar hur-saj-ce3 ba-an-kur9
5-kam-ma-ac agargara id2-da i-ni-in-cub-bu-uc
mac-mac-e amar mac-da3 a-ta im-ta-an-e3
um-ma saj-bur-ru ur-cub5 ur-nim-e a-ta im-ta-an-e3
ur-cub5 ur-nim-ma amar mac-da3 in-kar &jic;tir-tir-ce3 ba-an-kur9 ba-an-ur3
mac-mac-e igi-ni ba-ku10-ku10 dim2-ma-ni ba-suh3
um-ma saj-bur-ru gu3 mu-na-de2-e
mac-mac nam-mac-mac-zu he2-jal2 dim2-ma-zu me-a
a-na-gin7-nam erec2&ki; iri &d;nisaba-ce3
iri&ki; nam tar-ra an &d;en-lil2-la2
iri&ki; ul iri ki aj2 &d;nin-lil2-la2
nam-mac-mac ak-de3 a-gin7 im-da-jen-ne-en
mac-mac-e mu-un-na-ni-ib-gi4-gi4
nu-zu-a-ju10-ne i-im-jen-ne-en
nam-gur4-ra-zu i3-zu nam-ba-an-sis-e-de3-en
cu giri17-na i-ni-in-jal2 cudu3 mu-un-na-an-ca4-ac
cu ba-mu-u8 nin-ju10 cu ba-mu-u8
silim-ma-bi iri&ki;-ju10-ce3 ga-jen
aratta&ki; kur me sikil-la-ce3 zi-ju10 ga-ba-ci-de6
nam-mah-zu kur-kur-ra ga-bi2-ib-zu ga-ba-ab-dug4
aratta&ki; kur me sikil-la-ka ka tar-zu ga-si-il
um-ma saj-bur-ru mu-un-na-ni-ib-gi4-gi4
tur3 amac-a nij2-gig-ga bi2-ak i3 ga ba-e-ni-kal
&jic;bancur an-bar7 &jic;bancur kij2-nim kij2-sig mu-e-sud
kij2-sig unu6 gal-la i3 ga ba-e-kud nij2-gig-bi x du
nam-tag-zu i3 ga  nu-mu-e-tum3
&d;nanna lugal x amac-a mu x ga ba-e-cum2-mu
cer7-da i3-ja2-ja2 zi nu-mu-ra-ab-cum2-mu
um-ma saj-bur-ru mac-mac-e unken-ni inim-ma-ni mu-ni-in-sag3
caja-a-ni gu2 &id2;buranun-na-ka i-ni-in-cub
zi nam-til3-la ba-da-an-kar iri&ki;-ni erec2&ki;-ce3 ba-e-gur
en-suh-gir11-an-na-ke4 inim-bi jic ba-an-tuku-a-ta
en-me-er-kar2-ra lu2 mu-un-ci-in-gi4-gi4
za-e-me-en en ki aj2 &d;inana-me-en dili-zu-ne mah-me-en
&d;inana-ke4 ur2 kug-ga-ni-ce3 zid-de3-ec mu-un-pad3-de3-en ki aj2-ja2-ni-me-en
sig-ta igi-nim-ce3 en gal-bi za-e-me-en je26-e us2-sa-zu-me-en
a ru-a-ta gaba-ri-zu nu-me-en cec-gal za-e-me-en
je26-e nu-mu-da-sa2-e-en ud da-ri2-ce3
en-me-er-kar2 en-suh-gir11-an-na a-da-min3 dug4-ga
en-me-er-kar2 en-suh-gir11-an-na dirig-ga-a-ba
&d;nisaba za3-mi2
bi si
-ta
-an-dug4
mac-mac-e ki en-na-ce3 lu2 mu-un-ni-in-ku4-ku4
ur-jiri3-nun-na ki en-na-ce3 lu2 mu-ni-in-ku4-ku4
mac-mac-e sukkal ja2 an-sig7-ga-ri-a na-mu-un-ne-dug4-ga
x-bi-ce3 nu-uc-
a-ju10 an ma-an-ze2-ej3 ki ma-an-ze2-ej3
me-e &d;ga-ca-an-an-na-jen
ma-ra dim3-me-er tec2 mu-da-sa2-a
&d;mu-ul-lil2-le an ma-an-ze2-ej3 ki ma-an-ze2-ej3
me-e &d;ga-ca-an-an-na-jen
na-aj2-u3-mu-un ma-an-ze2-ej3
na-aj2-ga-ca-an ma-an-ze2-ej3
me3 ma-an-ze2-ej3 cen-cen ma-an-ze2-ej3
mar-uru5 ma-an-ze2-ej3 dal-ha-mun ma-an-ze2-ej3
an men saj-ja2 mu-ni-in-ma-al
ki &kuc;e-sir2 me-ri-ja2 mu-ni-in-sig9
tug2-ba13 kug su-ja2 mu-ni-in-la2
μmudru kug cu-ja2 mu-ni-in-ma-al
dijir buru5-me-ec me-e mu-tin-jen
&d;a-nun-na di-da-me-ec me-e sumun2 zid-jen
sumun2 zid a-a &d;en-lil2-la2-jen
u3-sumun2 zid saj-ja2 di-a-ni
e2-kur-ra e2 &d;mu-ul-lil2-la2-ce3 ku4-ku4-da-ju10-ne
i3-du8-e gaba-ju10 cu li-bi2-ma-ma
sukkal-e il2-la2 na-ma-ab-be2
an ja2-a-kam ki ja2-a-kam me-e ur-saj-jen
unug&ki;-ga e2-an-na ja2-a-kam
zabalam&ki; gi-gun4-na ma-a-kam
nibru&ki;-a dur-an-ki ma-a-kam
urim2&ki;-ma e2-dilmun-na ma-a-kam
jir2-su&ki;-a ec2-dam-kug ma-a-kam
adab&ki;-a e2-car-ra ma-a-kam
kic&ki;-a hur-saj-kalam-ma ma-a-kam
kisiga&ki; amac-kug-ga ma-a-kam
akcak&ki;-a an-za-gar3 ma-a-kam
umma&ki;-a ib-gal ma-a-kam
a-ga-de3&ki;-a ul-mac ma-a-kam
ma-ra dim3-me-er tec2 mu-da-sa2-a
x x x &d;inana-kam
ud babbar-ta hu-mu-ra-x
ud zalag-ga cag4-zu he2-
ud zalag-ga ud &d;utu di-kud nij2 x
sag9-ga nij2-si-a-ni ka-ka x
ecgiri2 an-na an ki-bi x
x x &d;marduk x
cag4-ba
bal an
nam an-gub-bu
igi &d;utu &d;nance x
igi a-bi-e-cu-uh
tu-tu-zu e2 an x
ki za-ba nam-dijir-zu
jic-cub-ba-zu
jic e2-e jic x
ud ji6-a x
ka-ta eme-bi
dijir-zu nam-til3-gin7
&d;lamma nam-til3-la
nam-til3-la u2 cudu3 a x
ud re-a mu su3-ra2 re-a
cu kug-ga &d;lamma-ni
&d;nisaba nin erec2&ki;-ke4 tug2
i3-dub ce jal2-la
du-du-e
kaskal har-ra-an-na x
dug4-ga bi2-in-dug4-ga a-ra2-a-ra2-zu
lu2 huj munus-cag4-zu-gin7 &f;uc-bar x
&d;utu-ra bi2-in-dug4-ga
&d;nanna-ra bi2-in-dug4-ga
e2 kur9-ra-ke4 x (x)-ga-zu
tur-ra gu-la x-ga-zu bi2-in-
&jic;gu-za tuc-a-ni jic-nu2-a nu2-a-ni
di sig10-ge5 di-di-da  x
a-ra2-zu dijir-zu x x x x x
mu nam-til3-la itid silim-ma ki cag4 hul2-la
nam-lugal an-ta ed3-de3-a-ba
eridug&ki; nam-lugal-la
eridug&ki; a2-lu-lim lugal
mu 28800 i3-ak
a2-lal3-jar mu 36000 i3-ak
2 lugal
mu-bi 64800 ib2-ak
eridug&ki; ba-cub
nam-lugal-bi bad3-tibira&ki;-ce3
ba-de6
bad3-tibira&ki; en-me-en-lu2-an-na
mu 43200 i3-ak
en-me-en-gal-an-na
mu 28800 i3-ak
&d;dumu-zid sipad mu 36000 i3-ak
3 lugal
mu-bi 108000 ib2-ak
bad3-tibira&ki; ba-cub-be2-en
nam-lugal-bi la-ra-ag&ki;-ce3 ba-de6
la-ra-ag&ki; en-sipad-zid-an-na
mu 28800 i3-ak
1 lugal
mu-bi 28800 ib2-ak
la-ra-ag&ki; ba-cub-be2-en
nam-lugal-bi zimbir&ki;-ce3 ba-de6
zimbir&ki; en-me-en-dur2-an-na
lugal-am3 mu 21000 i3-ak
1 lugal
mu-bi 21000 ib2-ak
zimbir&ki; ba-cub-be2-en
nam-lugal-bi curuppag&ki;-ce3 ba-de6
curuppag&ki; ubara-tu3-tu3
lugal-am3 mu 18600 i3-ak
1 lugal
mu-bi 18600 ib2-ak
5 iri&ki;-me-ec
8 lugal
mu-bi 241200 ib2-ak
a-ma-ru ba-ur3-ra-ta
ejer a-ma-ru ba-ur3-ra-ta
nam-lugal an-ta ed3-de3-a-ba
kic&ki; nam-lugal-la
kic&ki; jucurx(jic.ur3)
lugal-am3
mu 1200 i3-ak
kul2-la-si2-na-be-el
mu 960 900 i3-ak
na-an-jic-li-ic-ma
670 mu i3-ak
en-tarah-an-na-ke4
420 mu a-ra2 x (x)-am3 itid 3 ud 3 1/2 i3-ak
ba-bu-um x (x)
300 mu i3-ak
pu-an-nu-um mu 840 240 i3-ak
ka3-li2-bu-um
mu 960 900 i3-ak
ka-lu-mu-um mu 840 900 i3-ak
zu2-qa2-qi4-ip
mu 900 600 i3-ak
a2-tab a2-ba mu 600 i3-ak
mac-da3 dumu a2-tab-ba mu 840 720 i3-ak
ar-wi-u2-um dumu mac-da3-ke4
mu 720 i3-ak
e-ta-na sipad lu2 an-ce3
ba-ed3-de3
lu2 kur-kur mu-un-gen6-na
lugal-am3 mu 1500 635 i3-ak
ba-li-ih
dumu e-ta-na-ke4
mu 400 410 i3-ak
en-me-nun-na mu 660 621 i3-ak
me-lem4-kic&ki; dumu en-me-nun-na-ke4
mu 900 i3-ak
1560 mu bal en-me-nun-na-kam
bar-sal-nun-na dumu en-me-nun-na-ke4 bar-sal-nun-na
mu 1200 i3-ak
zamug(dub)za-mug dumu bar-sal-nun-na-ke4
mu 140 i3-ak
ti-iz-qar dumu zamug(dub)za-mug-ke4
mu 305 i3-ak
1620 x x x x x mu
il-ku-u2 mu 900 i3-ak
il-ta-sa-du-um
mu 1200 i3-ak
en-me-en-barag-ge-si
lu2 ma-da elam&ki;-ma
&jic;tukul-bi ib2-ta-an-gam
lugal-am3 mu 900 i3-ak
ag-ga3
dumu en-me-en-barag-ge-si-ke4
mu 625 i3-ak
1525 mu bal
en-me-barag-ge4-e-si
23 lugal
mu-bi 24510 itid 3
ud 3 ud 1/2 ib2-ak
kic&ki; &jic;tukul ba-an-sag3
nam-lugal-bi e2-an-na-ce3 ba-de6
e2-an-na-ka
mec3-ki-aj2-ga-ce-er
dumu &d;utu en-am3
lugal-am3 mu 324 325 i3-ak
mec3-ki-aj2-ga-ce-er
ab-ba ba-an-kur9
hur-saj-ce3 ba-an-ed3
en-me-er-kar2 dumu mec3-ki-aj2-ga-ce-er
lugal unug&ki;-ga lu2 unug&ki;
mu-un-du3-a mu-un-da-du3-a
lugal-am3
mu 420 x 900 i3-ak
745 mu bal mec3-ki-in-ga-ce-er
en-am3 lugal-si.nam.sar mu x 5 in-ak
&d;lugal-ban3-da sipad
mu 1200 i3-ak
&d;dumu-zid cu-ku6
iri&ki;-ni kuara&ki;
mu 100 110 i3-ak
cu dili en-me-barag-ge4-e-si
nam-ra i3-ak
&d;gilgamec3
ab-ba-ni lil2-la2
en kul-ab-ba-ke4
mu 126 i3-ak
ur-&d;nun-gal
dumu &d;gilgamec2
mu 30 i3-ak
u-dul3-kalam-ma
dumu ur-&d;nun-gal-ke4 ur-lugal-ke4
mu 15 i3-ak
la-ba-a&aleph;-cum
mu 9 i3-ak
en-nun-tarah-an-na
mu 8 i3-ak
mec3-he2 simug mu 36 i3-ak
me-lem4-an-na til3-kug x
mu 6 900 i3-ak
lugal-ki-tun3 mu 36 420 i3-ak
12 lugal
mu-bi 2310 3588 ib2-ak
unug&ki; &jic;tukul ba-an-sag3
nam-lugal-bi urim2&ki;-ce3 ba-de6
urim2&ki;-ma
mec3-an-ne2-pad3-da
lugal-am3 mu 80 i3-ak
mec3-ki-aj2-&d;nanna mec3-ki-aj2-nun-na
dumu mec3-an-ne2-pad3-da
lugal-am3
mu 36 30 i3-ak
e-lu-lu mu 25 i3-ak
ba-lu-lu 36 mu i3-ak
4 lugal
mu-bi 171 ib2-ak
urim2&ki; &jic;tukul ba-an-sag3
nam-lugal-bi
a-wa-an&ki;-ce3 ba-de6
a-wa-an&ki;-na
lugal-am3
mu  i3-ak
mu  i3-ak
ku-ul-
mu 36 i3-ak
3 lugal
mu-bi 356 ib2-ak
a-wa-an&ki; &jic;tukul ba-an-sag3
nam-lugal-bi
kic&ki;-ce3 ba-de6
kic&ki; su8-sud3-da &lu2;azlag2
lugal-am3
mu 201 x i3-ak
da-da-sig mu 81 i3-ak
ma2-ma2-gal &lu2;ma2-lah4-e
mu 360 420 i3-ak
ka-al-bu-um
dumu ma2-ma2-gal-ke4 ma2-gal-gal-la
mu 195 132 i3-ak
tug2-e mu 360 i3-ak
men-nun-na dumu tug2-e-ke4 mu 180 i3-ak
i-bi-x-x
mu 290 i3-ak
lugal-ju10 mu 360 420 i3-ak
8 lugal
mu-bi 3195 3792 ib2-ak
kic&ki; &jic;tukul ba-an-sag3
nam-lugal-bi
ha-ma-zi2&ki;-ce3 ba-de6
ha-ma-zi2&ki;-a ha-da-ni-ic
lugal-am3
mu 6 cu-ci i3-ak
1 lugal
mu-bi 6 cu-ci ib2-ak
ha-ma-zi2&ki; &jic;tukul ba-an-sag3
nam-lugal-bi unug&ki;-ce3 ba-de6 nam-lugal a-ra2 2-kam-ma-ce3 unug&ki;-ce3 ba-e-gur
unug&ki;-ga en-cakkan2-ca4-an-na
lugal-am3 mu 1 cu-ci i3-ak
lugal-ur-e lugal-ki-ni-ce3-du7-du7 2 cu-ci mu i3-ak
ar-ga-an-de2-a 7 mu i3-ak
3 lugal mu-bi 187 ib2-ak
unug&ki; &jic;tukul ba-sag3 ba-gul
nam-lugal-bi urim2-ce3 ba-de6
urim2-ma na-an-ni
lugal-am3
mu 120 x x 54 i3-ak
mec3-ki-aj2-&d;nanna dumu na-an-ni-ke4
mu 48 i3-ak
-ak
x-ke4
mu 2 i3-ak
3 lugal
mu-bi 582 578 ib2-ak
2 lugal
mu-bi 120 x i3-ib2-ak
urim2&ki; &jic;tukul ba-sag3 ba-gul
nam-lugal-bi adab&ki;-ce3 ba-de6
adab&ki;-ba lugal-an-ne2-mu-un-du3
lugal-am3 mu 90 in-ak
1 lugal
mu-bi 90 in-ak
adab&ki; &jic;tukul ba-an-sag3 tukul ba-gul
nam-lugal-bi ma-ri2&ki;-ce3 ba-de6
ma-ri2&ki;-a an.bu
lugal-am3 mu 30 90 i3-ak
an.ba dumu an.bu-ke4
mu 17 7 i3-ak
ba-zi &lu2;acgab mu 30 i3-ak
zi-zi &lu2;azlag2 mu 20 i3-ak
li-im-er gudug mu 30 i3-ak
carrum-i-ter mu 9 7 i3-ak
6 lugal
mu-bi 136 184 i3-ak
ma-ri&ki; &jic;tukul ba-an-sag3 ba-gul
nam-lugal-bi
kic&ki;-ce3 ba-de6
kic&ki;-a kug-&d;ba-u2
&f;lu2-kurun-na
suhuc kic&ki; mu-un-gen6-na
lugal-am3 mu 100 i3-ak
1 lugal
mu-bi 100 i3-ak
kic&ki; &jic;tukul ba-an-sag3 ba-gul
nam-lugal-bi akcak&ki;-ce3 ba-de6
akcak&ki;-a un-zi
lugal-am3 mu 30 i3-ak
un-da-lu-lu mu 6 12 i3-ak
ur-ur mu 6 i3-ak jal2
puzur4-&d;nirah mu 20 i3-ak
i-cu-il mu 24 i3-ak
cu-&d;suen dumu i-cu-il-la-ke4 mu 7 24 i3-ak
6 5 lugal
mu-bi 99 116 87 ib2-ak
akcak&ki; &jic;tukul ba-sag3 akcak&ki;-a bal-bi ba-kur2
nam-lugal-bi
kic&ki;-ce3 ba-de6
kic&ki;-a puzur4-&d;suen
dumu kug-&d;ba-u2-ke4
lugal-am3 mu 25 i3-ak
ur-&d;za-ba4-ba4
dumu puzur4-&d;suen-na-ke4
mu 400 6 4 x i3-ak
131 mu bal kug-ba-u2-kam
zi-mu-dar zi-ju10-i3-ak-e mu 30 30 x i3-ak
u2-&s;i2-wa-tar2 dumu zi-mu-dar-ra-ke4 zi-ju10-i3-ak-e mu 7 6 i3-ak
ec4-tar2-mu-ti mu 11 17 i3-ak
ic-me-&d;camac mu 11 i3-ak
cu-i3-li2-cu
15 mu i3-ak
na-an-ni-ia zadim zi-mu-dar be-li- mu 7 3 i3-ak
7 8 lugal
mu-bi 491 485 586 ib2-ak
kic&ki; &jic;tukul ba-an-sag3 kic&ki; bal-bi ba-kur2
nam-lugal-bi unug&ki;-ce3 ba-de6 nam-lugal a-ra2 3-kam-ma-ce3 unug&ki;-ce3 ba-e-gur
unug&ki;-ga lugal-zag-ge-si
lugal-am3 mu 25 34 i3-ak
1 lugal
mu-bi 25 34 i3-ak
unug&ki; &jic;tukul ba-an-sag3 unug&ki;-ga bal-bi ba-kur2
nam-lugal-bi
a-ga-de3&ki;-ce3 ba-de6
a-ga-de3&ki;-a car-ru-ki-in
ab-ba-ni nu-kiri6
sagi ur-&d;za-ba4-ba4
lugal a-ga-de3&ki; lu2 a-ga-de3&ki;
mu-un-du3-a mu-un-da-du3-a
lugal-am3 mu 56 55 54 i3-ak
ri2-mu-uc dumu car-ru-ki-in
mu 9 7 15 i3-ak
ma-ni-ic-ti-ic-cu
cec-gal ri2-mu-uc
dumu car-ru-ki-in
mu 15 7 i3-ak
na-ra-am-&d;suen
dumu ma-ni-ic-ti-ic-cu
mu 56 i3-ak
car-ka3-li2-car-ri2
dumu na-ra-am-&d;suen
mu 25 24 i3-ak
157 mu bal
car-ru-ki2-nim
a-ba-am3 lugal a-ba-am3 nu lugal a-ba lugal a-ba lugal-am3
ir-gi4-gi4 lugal
i-mi lugal
na-nu-um lugal
i-lu-lu lugal
4-bi 3 mu ib2-ak
du-du mu 21 i3-ak
cu-dur-ul3 dumu du-du-ke4
mu 15 18 i3-ak
11 12 9 lugal
mu-bi 181 197 161 177 ib2-ak
a-ga-de3&ki; &jic;tukul ba-an-sag3 a-ga-de3&ki; bal-bi ba-kur2
nam-lugal-bi unug&ki;-ce3 ba-de6
unug&ki;-ga ur-nijin3 lugal-am3
mu 7 3 15 30 i3-ak
ur-&jic;gigir dumu ur-nijin3-ke4
mu 6 7 15 7 i3-ak
kud-da mu 6 i3-ak
puzur4-i3-li2 mu 5 20 i3-ak
ur-&d;utu mu 6 ur-&d;utu dumu ur-&jic;gigir mu 25 lugal-me-lem4 dumu ur-&jic;gigir mu 7 i3-ak
5 3 lugal mu-bi 30 43 26 47 ib2-ak
unug&ki; &jic;tukul ba-an-sag3 unug&ki;-ga bal-bi ba-kur2
nam-lugal-bi
ugnim ma-da gu-tu-um&ki;-ce3 ba-de6
ugnim ma-da gu-tu-um&ki;
lugal mu nu-tuku
ni2-ta-a lugal-am3 mu 3 i3-ak
lugal nu-ub-tuku
ni2-bi-a mu 5 i3-ak
in-ki-cuc2 -ga-ba mu 6 7 i3-ak
zar2-lagabla-gab mu 6 i3-ak
cul-me-e ia-ar-la-ga-ac mu 6 i3-ak
si-lu-lu-me-ec si-lu-lu mu 6 7 i3-ak
i-ni-ma-ba-ke-ec mu 5 dug3-ga 6 mu i3-ak
i-ge4-ec-a-uc mu 6 i-lu-an mu 3 i3-ak
ia-ar-la-gab mu 15 5 i3-ak
i-ba-te mu 3 i3-ak
ia-ar-la ia-ar-la-an-gab mu 3 i3-ak
ku-ru-um -bi mu 1 3 i3-ak
a-pil-ki-in mu 3 i3-ak
la-e2-ra-bu-um mu 2 i3-ak
i-ra-ru-um mu 2 i3-ak
ib-ra-nu-um mu 1 i3-ak
ha-ab-lum mu 2 i3-ak
puzur4-&d;suen dumu ha-ab-lum
mu 7 i3-ak
ia-ar-la-ga-an-da mu 7 i3-ak
si-ud mu 7 i3-ak
ti-ri-ga ud 40 i3-ak
21 lugal
mu-bi 124 ud 40 25 ib2-ak
ugnim gu-ti-um&ki;
&jic;tukul ba-an-sag3 ba-gul
nam-lugal-bi unug&ki;-ce3 ba-de6
unug&ki;-ga &d;utu-he2-jal2 lugal-am3
mu 7 cu-ci 7 ud  26 itid x 2 ud 15 7 itid 6 ud 15 7 itid 6 ud 5 i3-ak
1 lugal
mu-bi 7 cu-ci 7 ud  7 itid 6 ud 15 7 itid 6 ud 5 i3-ak
unug&ki; &jic;tukul ba-an-sag3
nam-lugal-bi urim2&ki;-ce3 ba-de6
urim2&ki;-ma ur-&d;namma lugal-am3
mu 18 i3-ak
&d;cul-gi dumu ur-&d;namma-ke4
mu 46 48 58 i3-ak
&d;amar-&d;suen-na dumu &d;cul-gi-ke4
mu 9 25 i3-ak
cu-&d;suen dumu &d;amar-&d;suen-na-ke4
mu 9 7 20 x 16 i3-ak
i-bi2-&d;suen dumu cu-&d;suen-ke4
mu 24 25 15 23 i3-ak
4 5 lugal
mu-bi 108 117 120 x 123 ib2-ak
urim2&ki;-ma &jic;tukul ba-an-sag3 urim2&ki; bal-bi ba-an-kur2
suhuc ki-en-gi-ra mu-un-bu
nam-lugal-bi i3-si-in&ki;-ce3 ba-de6
i3-si-in&ki;-na ic-bi-&d;er3-ra lugal-am3
mu 33 32 i3-ak
cu-i3-li2-cu dumu ic-bi-&d;er3-ra-ke4
mu 20 10 15 i3-ak
i-din-&d;da-gan dumu cu-i3-li2-cu-ke4
mu 21 25 i3-ak
ic-me-&d;da-gan dumu i-din-&d;da-gan-ke4
mu 20 18 i3-ak
li-pi2-it-ec4-tar2 dumu ic-me-&d;da-gan-ke4 &d;i-din-&d;da-gan
mu 11 i3-ak
&d;ur-&d;nin-urta dumu &d;ickur-ke4 mu he2-jal2-la bal sag9-ga til3 nij2 dug3-ga (x) ud ha-ba-zal-zal-e mu 28 i3-ak
&d;bur-&d;suen dumu &d;ur-&d;nin-urta-ke4
mu 21 i3-ak
&d;li-pi2-it-&d;en-lil2
dumu bur-&d;suen-ke4 mu 5 i3-ak
&d;er3-ra-i-mi-ti mu 8 7 i3-ak
da x x x (x) x itid 6 in-ak
&d;en-lil2-ba-ni mu 24 i3-ak
&d;za-am-bi-ia mu 3 i3-ak
&d;i-te-er-pi4-ca mu 4 i3-ak
&d;ur-du6-kug-ga mu 4 i3-ak
&d;suen-ma-gir mu 11 i3-ak
da-mi-iq-i3-li2-cu dumu &d;suen-ma-gir mu 23 in-ak
14 lugal
mu-bi 203 225 itid 6 ib2-ak
cu-nijin2 40-la2-1 lugal
mu-bi 14400 x 9 mu 3 itid 3 1/2 ud ib2-ak
a-ra2 4-kam
cag4 kic&ki;
cu-nijin2 22 lugal
mu-bi 2610 x 6 itid 15 ud ib2-ak
a-ra2 5-kam
cag4 unug&ki;-ga
cu-nijin2 12 lugal
mu-bi 396 mu ib2-ak
a-ra2 3-kam
cag4 urim2&ki;-ma
cu-nijin2 3 lugal
mu-bi 356 mu ib2-ak
a-ra2 1-kam
cag4 a-wa-an&ki;
cu-nijin2 1 lugal
mu-bi 420 mu i3-ak
a-ra2 1-kam
cag4 ha-ma-zi&ki;-a
cu-nijin2 12 lugal
mu-bi 60 137 mu ib2-ak
a-ra2 1-kam
cag4 a-ga-de3&ki;
cu-nijin2 21 23 lugal
mu-bi 125 mu 40 ud 99 ib2-ak
a-ra2 1-kam
cag4 ugnim
gu-ti-um&ki;
cu-nijin 11 16 lugal
mu-bi 159 226 mu ib2-ak
cag4 i-si-in&ki;-na
11 iri&ki;
iri&ki; nam-lugal-la ib2-ak-ka3
cu-nijin2 134 139 lugal
cu-nijin2
mu-bi 28800 x 76 x 3443
21
ku6-ju10 e2 du3 ku6-ju10 ma-ra-an-du3
ku6-ju10 e2 ma-ra-an-du3 arah4 ma-ra-an-du3
e2-a e2 dirig-ga amac gid2-da ma-ra-an-du3
cag4-bi na-izi tug2 ma-ra-mur10 ki cag4 hul2-le a asila ma-ra-x
e2 gu ha-la-ha-la-ba na-an-na-te kuc3-kuc3-ta mu-
e2-e nij2-gu7 i3-jal2 nij2-gu7 saj-ja2-ba
e2-e nij2-gu7 i3-jal2 nij2-gu7 silim-ma-ba
e2 ki kac de2-a-zu nim nu-mu-un-bu-bu-bu
mu har-da-zu du6-da jiri3 kur2 nu-jal2-la
zag-du8 &jic;si-jar-bi zid2 dub-dub-bu nij2-na-e jar-ra
e2-e ir-bi tir cim &jic;erin-na-gin7 ir-si-bi ba-ur5
e2-e kac mu-un-jal2 kac sig5-ga mu-un-jal2
&kac;dida-imjaja ninda ku7-ku7-da-bi gi jar-re-ec mu-un-jal2
zu-a-zu he2-em-du
kal-la-zu he2-em-du
ad-da pap-bil2-ga-zu he2-em-du
dumu cec-gal-zu dumu cec-ban3-da-zu he2-em-du
di4-di4-la2-zu gal-gal-zu he2-em-du
dam-zu dumu-zu he2-em-du
gu5-li-zu dub3-us2-sa-zu he2-em-du
murum5 ucbar-zu he2-em-du
ildum2 bar nam-ga-kur9-ra-zu-uc he2-em-du
dumu gu7-li-zu nam-mu-ni-ib-da13-da13-a
da-a-zu nam-me-ec nam-mu-ni-in-da13-da13
kur9-ra-ma-ni-ib dumu ki aj2-ju10
kur9-ra-ma-ni-ib dumu sag9-ga-ju10
ud nam-zal-e ji6 nam-sa2-e
iti6 e2-ba nam-ba-ni-ib-ku4-ku4
ud me-e-zal-la-a-gin7 ji6 me-e-sa2-a-gin7
kur9-ra ba-ni-huj-je26 ki-jar ma-ra-ab-du7
cag4-ba dur2 jar x si ma-ra-ab-sa2-e
ku6-ju10 lu2 nu2-a ba-ra-ab-zi-zi
lu2 tuc-a du14 ba-ra-mu2-mu2
kur9-ra-ma-ni-ib dumu ki aj2-ju10
kur9-ra-ma-ni-ib dumu sag9-ga-ju10
id2 mun-na-gin7 pa5 na-an-zu-zu
sahar-jar id2-da-gin7 zi-zi na-an-zu-zu-u3
a zal-le-gin7 nu2-zu na-an-ba-la2-e
iti6 e2-ba nam-ba-ni-in-ku4-ku4
na-an-ga-ba-e-da-du-e igi-zu ki-ju10-uc-ce3
x-gin7 ki mur gu7-zu-ce3 na-an-ga-ba-e-da-du-e igi-zu ki-ju10-uc-ce3
ur-gin7 ki si-im-si-im ak-zu-ce3 na-an-ga-ba-e-da-du-e igi-zu ki-ju10-uc-ce3
tum12&mucen;-gin7 ki ab-tu du-zu-ce3 na-an-ga-ba-e-da-du-e igi-zu ki-ju10-uc-ce3
gud-gin7 tur3-zu-ce3 udu-gin7 amac-zu-ce3 na-an-ga-ba-e-da-du-e igi-zu ki-ju10-uc-ce3
a2-ce gud-gin7 tur3-zu-ce3 x
kur9-ra-ma-ni &d;suen he2-en-da-hul2-hul2
a2-ce udu-gin7 amac-zu-ce3
kur9-ra-ma-ni &d;dumu-zid-de3 he2-en-da-hul2-hul2
gud-gin7 tur3-zu-ce3 saj il2-la-zu-ne
en &d;ac-im2-babbar &d;suen he2-en-da-hul2-hul2
udu-gin7 amac-a saj il2-la-zu-ne
&d;dumu-zid &lu2;sipad he2-en-da-hul2-hul2
nam-ba-an-da-x
ku6 kac4 ba-ba zag nam dag-ge
ku6-ju10 ku6 hi-a he2-ga-me-da-an-ku4-ku4
sun4 sag9-sag9 u2-lal3 gu7-gu7
ku6-ju10 suhur-gal&ku6;-ju10 he2-ga-me-da-an-ku4-ku4
&gi;ub-zal gu7-gu7 ku i3-
ku6-ju10 suhur-tur&ku6;-ju10 he2-ga-me-da-an-ku4-ku4
nundum gal-gal gi-zi naj-ja2
ha-la hi-hi
gu7-gu7-da-bi
ku6-ju10 ectub&ku6;-ju10 he2-en-ga-mu-e-da-an-ku4-ku4
&jic;gi-muc gig2 a-cag4-ga ri-a
cah2 ama gan gu2 id2-da-ka nij2-silaj-ja2 kar-kar-re
ku6-ju10 gu2-bi2&ku6;-ju10 he2-en-ga-mu-e-da-an-ku4-ku4
kun si gam3 si ku6 ku-ru-uc-ta du.du
ku6-ju10 ce.suhur-gal&ku6;-ju10 he2-en-ga-mu-e-da-an-ku4-ku4
ku6 cudu3-ba dumu er2 pad3-da-gin7
ku6-ju10 ce.suhur-sig10&ku6;-ju10 he2-en-ga-mu-e-da-an-ku4-ku4
saj-du &jic;al-la zu2 &jic;ga-rig2 zu
jiri3-pax(pad)-ra2-bi &jic;u3-suh5 an-na
mu-tun3-na-bi &kuc;ummud &d;dumu-zid-da
kuc nij2-gu7-a kij2-ce3 nu-ja2-ja2
kun sal-la-bi &kuc;a2-si cu-ku6-de3-ne
ku6 cu tu11-tu11 kuc ni2-ba gu7-gu7
cag4-ga-ni giri17-ba nu-jal2-la
ku6 gaba-ri a2-ur2 dab5-ba
&kuc;dala2-a gag-ce3 bal-bal-a-bi
nij2-gig ec3 iri sa2-dug4 nu-ja2-ja2
ku6-ju10 mur&ku6;-ju10 he2-en-ga-mu-e-da-an-ku4-ku4
jiri3 ku6-a a lu3-lu3 gur-ra
ku6 i3-guru5-a igi du8-de3 dab5-ba
ku6-ju10 kij2&ku6;-ju10 he2-en-ga-mu-e-da-an-ku4-ku4
saj-du &na4;kinkin(har)-cu cu saj ur-gir15-ra
murgu lum-lum-de3 bar cir du3-du3-de3
ku6 &u2;x x mu nu-gu7 al-har
ku6-ju10 jir2-gid2&ku6;-ju10 he2-en-ga-mu-e-da-an-ku4-ku4
cag4-nijin za-pa-aj2-bi gu2 bal-bi
ku6-ju10 gir&ku6;-ju10 he2-en-ga-mu-e-da-an-ku4-ku4
ku6 ku-na sig10-ga ku6 ce-er-tab-ba e3 zu-zu
ku6 dug3-ga i3-jal2 nij2-gig-ga
ku6-ju10 ab-suhur&ku6;-ju10 he2-en-ga-mu-e-da-an-ku4-ku4
ku6 a-kud du3 ze2 me-ze2-bi jar-ra
ku6-ju10 a-garx(nuntenû)-garx(nuntenû)&ku6;-ju10 he2-en-ga-mu-e-da-an-ku4-ku4
dumu dam-gar3-ra ni ga im a-ju10
ku6-ju10 ka-mar&ku6;-ju10 he2-en-ga-mu-e-da-an-ku4-ku4
dumu mar-tu bar-ta tum2-tum2-mu
ku6-ju10 nun.bar-gid2&ku6; he2-en-ga-mu-e-da-an-ku4-ku4
ku6 u2-gu7 nu-gu7-a a pu2 ka
ku6-ju10 a-zag-gur11&ku6;-ju10 he2-en-ga-mu-e-da-an-ku4-ku4
kuc dugud gar3-ru cu x
ku6-ju10 muc&ku6;-ju10 he2-en-ga-mu-e-da-an-ku4-ku4
tun3 x
x du.du ama pe-en-du
ku6-ju10 jir2.u2&ku6;-ju10 he2-en-ga-mu-e-da-an-ku4-ku4
tur-tur a bar-ra tum2-tum2-mu
ku6-ju10 sal-sal&ku6;-ju10 he2-en-ga-mu-e-da-an-ku4-ku4
igi muc ka pec2 ad pec10-pec10 har-ra
zid-da cag4 nu2-nu2
ab sig10-ga
ambar id2-da gu3-gu3 hul-bi de2-de2
ku6-ju10 akan-ne2&mucen;-ju10 cu-ce3 ba-e-la2-e
a sa-sa la2 sa-par3 ma-ra-nijin2-nijin2
ku6-ju10 ubur-re&mucen;-ju10 cu-ce3 ba-e-la2-e
jiri3 nij2 zi-zi zu2 ne-ne-ra
a bar-bar-ta kac4 im-sar-sar-re
ku6-ju10 kici6-bar&mucen;-ju10 cu-ce3 ba-e-la2-e
x x a cu nu-tag-tag-ge
x mucen-a jiri3 ku6-a
ku6-ju10 ki-ib&mucen;-ju10 cu-ce3 ba-e-la2-e
nij2-ur2-4 ambar gir5-gir5 dab5
ku6-ju10 kud-da-ju10 cu-ce3 ba-e-la2-e
cu-ce3 nu-mu-e-la2-e jiri3-ce3 nu-mu-e-il2 x
ku6-ju10 ud zal-zal-la za-e ugu-ju10-uc ja2-nu
ud zal-zal-la za-e ugu-ju10-uc ja2-nu
x x ga-ca-an &lu2;cu-ku6-da
&d;nance za-ra he2-en-da-hul2
mu-ni-in-x
x sahar tuc-a ca-mu-un-x
x ga-ca-an-na-ka
x ad ra ca-mu-un-tar
tug2 na-aj2-egir3-ra-ka-na
urin-na ca-mu-un-car2-ra
ca-mu-ni-ib-be2 gam-ma-ni na-du
mu-un-dag-dag-ge siki-pa ib tug2 na-du
in i3-ak e2-ju10 na-aj2 ba-an-kud
x dub ac-ta in-na-ce-bi-da
uru2-ju10 na-aj2 ba-an-kud
-ju10 sug-ge4 bi2-in-gu7
tug2-mu-ju10 mu-un-pe-el
x im-ma-da-an-tar
x ba-ni-in-x
jarza a2 cu
ur5-ce3 ur5 ca3-ab-ju10
ji6 en-nu-uj3-ja2-gin7  curum3-gin7 x
muc3-me-ju10 i-bi2-gin7
su-ju10 in bar7-a-gin7
mu-un-ak a-a x -a-ba tug2
ki-ru-gu2 x-kam
ga-ca-an
jic-gi4-jal2-bi-im
x x
cu du3-a
ce29-ec2 dug4-ga
dumu &d;en-lil2 dumu an
bar im-ak uj3-e x  ki-en-gi
&d;en-lil2-me-en erin2 lu-lu x
i3-ne-ec2-ta ud te
x x x x x
nam-lu2-ulu3 us2 zid im-mi-in-dab5
ki-en-gi-da lu2-erim2 im-ta-an-da-ra
eme nij2 ha-lam-ma di im-da-an-kur2
nij2-si-sa2 urud-gin7 pa bi2-ib-e3
a-a-ra ni2 tej3-je26-e ama-ra ni2 su4-ne2
dumu ab-ba-ra inim-ma-ne2-ec dur2-u3
arhuc cag4-tur3 cag4-ne-ca4 gur-ru
ad-da a-a-na an-gu7 ama a-a-na an-naj
ki-en-gi ki-uri-a mi-ni-in-jar
&d;ic-me-&d;da-gan dumu &d;en-lil2-la2
en unug&ki;-ga saj kece2-ba mi-ni-in-kur9
bi2-in-ak &d;inana nin an ki-ke4
an gal-e he2-am3-bi bi2-in-dug4 &d;en-lil2-le
ki-ru-gu2 x-kam
x x
ha-ra-ni-ib-jal2
ha-ra-ab-be2
si ha-ra-sa2
ha-mu-ra-an-ku
ha-ra-ab-e3-a
-dib
x
x
am-si ni2-te-a-ni mac2-ance &d;cakkan2-ka
nij2 je26-gin7-nam nu-jal2 na-ab-be2-a
an-ti-ri2-gu7&mucen;-e mu-na-ni-ib-gi4-gi4
u3 je26-e igi-te-en-ju10-ce3
za-a-gin7-nam al-dim2-me-en-e-ce
am-si ni2-ta-na mac2-ance &d;cakkan2-ka
nij2 je26-gen6-na-am al-di-me-en nu-jal2 na-ab-be2-a
al-ti-ri2-gu mu-na-ni-ib-gi4-gi4
u3 je26-e i-gi4-ten-ju10-uc
za-a-gen6-nam al-di-me-en-e-ce
am-si-gin7 ma2 su-a ed3-de3-de3 im-du-de3-en am-si ma sa-a e-de-de-en im-tu-mu-un-e-ce
am-e nij2-gig apin-na-kam
am-gin7 nam-sag9-ga ni2-zu-ka al-sag9-ge-en-e-ce
am-e &u2;numun2 al-ni10-ni10-e
am-e &jic;apin-na du8-du8-u3
am-e gi ka tug2 ab-ur3-re-en
am-e gu2 e3-a gu2
an-ta ba-
am-e a2 kalag-ga-zu  mu-e-du7
am-e u3-na-gin7 si
am-e ni2 er9
gud-de3 jiri3-zu-a al-dab5-be2-en
gud-gin7 a-ga gur-ra nu-e-zu
gud naja dub2-ba-ce3 ur-gir15-re ka-bi al-du8-du8-u3
gud a2 la2-am3 lu2 a2 la2-bi an-gu-lu-uc
gud x x-ce3 ga-an-da-il2-e
gud sur12-ra ab-sin2-bi al-sag9-sag9
gud -u3-de3
-e-ce
gud
nu-mu-da-
gud car2-ra curum-bi nu-jal2-la-am3
gud al-lu-lu-un curum-bi al-de5-de5-ge-en
gud cabra-gin7 sila-a al-ni10-ni10-en
gud lugal-bi in-ga-hul2 sukkal abul-la-kam
ab2-e cag4 gen6-na-ni-ta mu-gud si nu-ub-tu11
ab2 su-a-gin7 ejer lu2 gi-gur-da-ka al-du-un
ab2 cag4-sug4-ga-bi lu2 na-me cu nu-bar-re
x nun x
ab2 u3-nu-tud-da-gin7 amar-za nu-me-a mi-ni-ib-kij2-kij2-e-en
ab2-e ambar-ra amar-e bar-rim4-ma in-dib
amar-e cag4 x x x i-ni-in-kur9
ed2-de3 nu-ub-zu sipad-de3 saj en3 un-tar
&dug;cakir3 ba-an-cub &dug;cakir3-e ba-an-gaz
ud amar-e im-ta-e3 amar-e ba-an-gam
u3 &dug;cakir3 ba-an-gaz
ance-kur-gin7 i3-hur-en i3-naj-zu
ance-kur lu2 u5-a-ni u3-mu-ni-in-cub
tukum-bi gu2-un-ju10 da-ri2-ce3
ne-en-nam al-sig-en-e-ce
ance barag la2-a-ni u3-mu-ni-in-cub
du-lum ud-bi-ta jectug2-ja2 ba-an-u18-lu-un-e-ce
ance x x x x x nu un
ance mu-cubub ur-gir15-re in-x
ance id2-da al-dirig-dirig-ge-ma ur-gir15-re cu ba-ci-ib-de5-de5
me-na-am3 al-ed3-de3 al-gu7-e-ce
ance mu du3-u3-bi a2 bal-e
iti6-ka izi mu-ni-in-sag3-ge
ance ne-ec2-am3 tuc-ma-ab jic3 pir2-bi il2-il2-ni-ib
ance kug 1 gij4-e bal-ce3 i3-ak-e
ance bar udu hi-a-ka jickim nu-mu-e-da-tuku
ance  kalag-ge-de3
e2 murum5-za-ka x-zu na-an-tuc-e
x u3-bi2-in-il2-de3-en saj mu-ni-in-kal-la-e-ce
ance murgu2-na mu-ni-ib-ra-ra-de3
a-na-am3 eme x (x)-am3
ance edin-ce3 dib-dib-ba ne x u3-bi2-in-te
dur2-bi-ta im-ma-ra-an-zig3
ance za-na tar lu2 za-na tar mu-un-pad3
ak-e-de3 u3 jen-na-e-ce
ance tur5-ra x x x mu-ni-in-ed3-de3
en-na-bi-ce3-am3 su-zu nu-ra-sag9-ge-en-e-ce
tukum-bi en-na-bi-ce3-am3 su-zu nu-ra-sag9-ge-en
x x x zu ku3-jal2 i3-jal2 he2-mu-e-du
u3 jiri3-pax(pad)-ra2-zu hu-mu-ra-sag9-ge-e-ce
ance kac3 lu-lu-a
ance nam x
ur-mah-e ud5 hu-nu-a u3-mu-ni-in-dab5
cu ba-am3 u8 tab-ba-ju10 gur-ra ga-mu-ra-ab-cum2
tukum-bi cu mu-ri-bar-re mu-zu dug4-ma-ab
ud5-de3 ur-mah-e mu-na-ni-ib-gi4-gi4 za-e mu-ju10 nu-e-zu
umun2 mu-e-da-ak-e mu-ju10-um
ud ur-mah-e &e2;tur3-ce3 i-jen-na
ur-mah-e mu-e-bur2-e-en gu3 al-de2-de2-e
e-ne gu2-re-ta mu-un-na-ni-ib-gi4-gi4
mu-e-bur2-e-en umun2 mu-e-ak bar udu hi-a-ka nu-dur2-ru-na-e-ce
ud ur-mah-e &e2;tur3-ce3 ur-gir15-re ec2 siki sur-ra i3-mur10
ur-mah-e cah2 jic-gi4 u3-mu-ni-in-dab5
e-ne gu3 mu-ra-ra-ra
en-na-bi-ce3-am3 uzu-zu ka-ju10 nu-mu-ni-in-si
za-pa-aj2-zu jectug2-ju10 u2 ba-ni-in-hub2-e-ce
ur-mah-e pu2 nij2 jiri3-a-ka u3-mu-ni-in-cub
ka5-a ugu-bi-ce3 u3-um-jen-ma &kuc;e-sir2-zu
gu2-ce3 e2-ce3 mu-e-ci-tum3-mu-un-e-ce
ur-mah-e a2-tah-zu jic-gi-a lu-lu-am3
ur-mah-e jic-gi-a lu2 zu-a-ni nu-ub-gu7
ur-mah-e lu2 kicib sag3-ge-da in-sig10-ma
e2 &jic;tukul nu-me-a in-sig10-ge-en-e-ce
ur-mah-e cag4-ne-ca4 im-til3-la cu ba-ab-tej3-je26
ur-mah-e gu3 u3-mu-un-ra-ra
nij2-gu7-zu nam-ba-cub-be2-en
ur-mah-e nij2-ar3-ra al-gu7-e
ur-mah-e nam-lu2-kurun-na al-ak-e
ur-mah-e tu7 mu-un-kum2
a-ba nu-dug3-ga ab-be2-e-ce
ki ur-mah-e lu2 in-gu7-a
2(man)-kam-ma-ce3 lu2 na-me nu-dib2-be2
igi ur-mah-a-ka uzu al-gu7-e

a mu-e-naj  mu-zig3
ur-mah a-ne u3-bi2-te
ur-bar-ra mi-ni-ib2-sar-re-en
uzu ur-bar-ra nam-mu-ni-gu7
mah-e ga-ba-an-gam
ku6 ur-mah x ki aj2 kud-de3 nu-ub-zu
ur-bar-ra 9-bi 10-am3 udu hi-a u3-mu-ni-in-dab5
1(dic)-am3 ab-si-am3 ha-la-be2-ne nu-ha-la-a
ka5-a ugu-bi-ce3 u3-un-jen
je26-e ga-mu-e-ne-ha-la
9 za-e-en-ze2-en 1(dic)-am3 cu te-ba-ab-ze2-en
je26-e dili-ju10-ne 9 cu ga-ba-ab-ti
ne-e ha-la cag4-ju10-e-ce
ur-bar-ra he2-gu7-e &d;utu igi i-bi2-in-du8
en-na tec2 i-i-x
i3-buluj3-e-ce
ur-bar-ra alal ur3 e2-a-ce3 u3-bi2-
mu-im-ma ze2-da-zu-ce3 i3-sar
du me-en-de3 mu-u2-a ba-sar
me-na ze2-da-zu ac2 bi2-bal-en-de3-en
du je26-e cag4-jar tuku-a a-na ga-gu7-e-ce
x-en-e-ce
ur-bar-ra ka x x
x sila4 am3-ma-dur2-ru
ur-bar-ra &jic;es2-ad u3-mu-mi-in-tuc
&d;utu-ra an-na-ab-be2 i-im-ta-ed2-de3-en
a-da-al-ta sila4 na-an-gu7-e-en
ud cag4-jar an-tuku sila4 cu ba-ni-in-ti-a
nij2 mu-e-dug4-ga-zu a-na ma-nam
mu zid-ju10-a i-ni-dug4-ga
du je26-e a-na ga-gu7-e-ce
ur-bar-ra &d;utu-ra er2 i3-ce8-ce8 mac2-ance ba-du7-du7
je26-e dili-ju10-ne-e-ce
ur-gir15-gin7 lu2-kece2-kece2-da u3-
zu2 ab-kud-
ki ur-bar-ra sila4 in-kar-ra
sipad-de3 udu nu-mu-ni-lu-lu
ur-gir15-re jiri3-pax(pad)-ra2 nam-ba-an-sig10-ge-de3-en
ur-gir15 mac2-ji6 mud5-am3
ur-gir15-re ec2-dam-ce3 in-kur9-ma
nij2 na-me igi nu-mu-un-du8
ne-en jal2 taka4-en-e-ce
ur-gir15 lugal-a-ni-ir na-ab-be2-a
tukum-bi nam-sag9-ga-ju10 ba-ra-jal2
i-bi2-za-ju10 nu-ra-jal2-e-ce
ur-gir15-re e2 lugal-la-na-ka nu-dur2-ru-un
ur mu2-da bar hul3-(x)-a hul a-ab-gig
ur-gir15-re cu te-ba-ab mu-un-zu
ja2-ja2 nu-un-zu
ur-gir15-re &na4;kinkin(har) eme ka ak mu-x-jar-ra-x-x eme mi-ni-ib-cub6-ba
tab-ba-ni-ir an-na-ab-be2 kij2-gi4-a an-ta tug2 &jic;ba-an ga-mu-ra-ab-mur10-e-ce
ur-gir15-re lu2 ki aj2-bi mu-un-zu
ur di-kud-dam kun-bi mackim ak
ur jiri3-pax(pad)-ra2 al-tukur2-re
gu-du-ni an-na-ab-be2
a-ra-ab-gig-ga-(x)-e-ce
ur-gir15-re &uzu;i3-udu he2-eb2-x-(x)
ur-gir15-re mu-bi-im
ur-gir15 &jic;ma2-addir-ra nu-gub-bu
ur-gir15-re ab-ni-en
x la2 ki u3-bi2-in-ku-du
ur-gir15-re nam zu2-lum-ma-ta &jic;kiri6 u3-ba-ni-ib2-ed2-de3
lugal &jic;kiri6-ke4 ib2-ta-an-sar-re
lu2-zuh ne-e x (x) ne-e ga
ed2-de3 zu2-lum-bi x x (x)-un-kal-x
en mu  x ne x mu
ur-gir15-re lu2 x
u3 tuku du8 en zu
ur-gir15-re jar-bi gam ja2
ur-gir15-re saj-du -in-ud
tuku
ur-gir15-gin7 ki za-za hul a-ab-gig
ur-gir15 &jic;ellag ra-gin7 dum-dam i3-ib2-za
ur-gir15-re gu2 gid2-gid2-ab-ze2-en ur-tur ki aj2-ab-ze2-en
ur cag4 dab5-ba pu2 igi nu-zalag-ge
ur sam2-bi igi-za jal2 &jic;gigir sam2-bi ba-an-hul
ur sag9-ga ur-tur-ce3 ba-an-kur9
ur mu2-da-gin7 gu3 bi2-in-de2
kug kuc du3-u3-bi ba-ni-in-gi4
ur mu2-da-gin7 iti6-a cu-ne-ne x-ge
ur mu2-da-gin7 a lugal mah-ni-ir du-da-bi
ur mu2-da-gin7 id2-da gid2 tug2 al-ak-e
ur-gir15-re e2 ganba-ce3
cajan-la2 &jic;suhub4 ib2-ba-ni ba-an-hac
e3-ma-ni-ta kun-bi en3 ab-tar-re
ejer-ju10-ta nij2 na-me bi2-in-gub
nij2 sag9-ga-zu bi2-in-ec
du ji6-da ga-gur nij2 na-me cu ga-an-ti
an-ga-am3 gur-ru-da-ni-ta ib2-ba-ni ba-an-hac
kun-a-ni ba-an-ur3 sila ba-ni-in-tuc
gibil-be2-ec-am3 kun en3 ab-tar-tar-re
nij2 ud-bi-ta-gin7 igi-zu-ta im-ma-e3-e-ce
ur-gir15-re en-te-en-na-ka har-har bu-ra
eridug&ki; ec3-ta igi x na x x x x du8
zag e2-me-ec-ka giri17-ja2 a-tar i3-ak-a-e-ce
ur-gir15-re -ni-in-har cudul nij2 na-me cu nu-gun3-gun3-gun3
a-ga-zu-ta gud niga a-ab-cum-u3-de3
ur-gir15-re  x sipad-de3 zi-ni x
ur-gir15-re jic-cu dab-ba ga-ba-al mu-du3-du3-e
ur-gir15-re gu3 nu-ub-ra-ra-an-e-ce
ur-gir15-re zu2 mu-ra-ra
ninda pax(pad)-ra2 ka-ga14-na
ur-gir15-re jic tuku ba-an-zu
en-na jectug za-na har-ra-ni cu bi2-in-kar
ur-gir15 ur3-ra-ce3 mu-un-ed3
ur-gir15-re udu hi-a al-cid-en
ur-gin7 ki-nu2 nu-e-tuku
ur kun nu-tuku-am3
ur-gir15 x (x) gu3 i-ni-in-ra-ra-ac
gu3 bi2-in-de2
ur-gir15-re jiri3 al-de5-de5-ge
ur-gir15-re kac-de2-a-ce3 al-jen
jiri3-pax(pad)-ra2-bi igi u3-bi2-in-du8 ba-jen
ki al-du-un-na-a dirig ne-e al-gu7-e-en-e-ce
nig x (x) x ce u2 a gu7-a ur-tur zu2 nu-tuku-a
nig x x en-na hu-hu-nu ur-tur igi nu-bad-ba9-re6
nig dumu-ne-ne saj kece2 mu-ak-e
ninda ki-sig10-ga na-an-gu7-un-ze2-en
e-ne u3-um-de6 lu2 im-ma-gu7-e-ce
nig tud-da-gin7 erin2 zu2 ab-kud-kud-de3
nig lu2-gin7 ejer saj sar-ra-ka al-du-un
nig dub-sar-ra-gin7 a-cag4-ga nam-saj-ja2 al-ak-e
nig mac2-ce3 na-ab-be2-a mi-ni-ib-sig7-sig7-ge-en
mi-ni-ib-gun3-gun3-un dumu-ju10 ki ab-aj2-e-ce
nig ud-da-tuc-a ninda cukur2 ka-ga14-ni-ce3
&jic;kul di-kud gu-du-ni-ce3
nig al-tuku-un-de3-en sa2 am3-di-di-en-de3-en
mu bi2-ib-sa4-sa4-en-de3-en
-e
mu-x-un
-ri-e-ne
ur-saj  e2-kur-ta e3-a
&d;nin-urta  e2-kur-ta e3-a
-de3-ec e x-da
&d;nin-urta dumu &d;en-lil2-la2
-da
a2 aj2-e-de3
&d;nin-urta ki &d;en-lil2-la2-ta eridug&ki;-ce3 na-jen
nam-he2 nam-bi tar-re-de3
x di dug3-ge gu2 -de3
ki dajal-la u2-cim giri17-zal gu2 me-er-me-re-de3
tur3 amac-a i3 gara2 dugud-de3-de3
x x &lu2;sipad hul2-e-de3
ur-saj &d;nin-urta eridug&ki;-ce3 na-jen
&id2;idigna &id2;buranuna-bi ka ja2-ja2-da
x zu li-da engur hu-luh-e-da
ambar-ra hi.suhur&ku6; suhur&ku6;-mac2-e
li -da
jic-gi-a gi sumun gi henbur nesaj nij2-nam ak-ak-da
mac2-ance lu-lu nij2-zi-jal2 edin-na
lu-lim tarah-mac x gal
-a-ba e--la di-da
x gu-la ka lal-e-da gu2 x-da
zi-jal2 nij2 kud-da nu-tuku-tuku-da nij2 x x-e-da
me ki-en-gi-ra nu-ha-lam-e-da
jic-hur kur-kur-ra cu nu-bal-e-da
x ka ja2-ja2-da nij2-gen6-na di-da
&d;nin-urta dumu &d;en-lil2-la2-ke4
di ku5-ru-da
lugal abzu-ce3 du-a-ni jiri3 mu-na-ja2-ja2
&d;nin-urta eridug&ki;-ce3 du-a-ni jiri3 mu-na-ja2-ja2
kaskal ezen-gin7 mu-na-du3 gu2 mu-na-x
&d;nin-urta abzu eridug&ki;-ga ul-la mi-ni-ib-tum2-mu
lugal abzu-a kur9-ra-ni ud he2-jal2-am3 ji6 giri17-zal-am3
&d;nin-urta eridug&ki;-ga kur9-ra-ni ud he2-jal2-am3 ji6 giri17-zal-am3
me ud til3-la-ke4 saj mu-na-rig7 dumu-saj an-na-ke4
me nij2-ul-e ki-bi mu-ci-gi4 en me car2-ra-ke4
ud dug3 ki-en-gi-ra ed2-dam en x &d;en-ki-ke4
&d;nin-urta dumu &d;en-lil2-la2-ke4
nam-lugal-ce3 men mu-un-guru3 x am3-ma-du
nam-en-ce3 suh za-gin3 mu-un-kece2 he2-jal2 cu bi2-in-du8
dalla mu-un-e3 abzu eridug&ki;-kam saj an-ce3 bi2-in-il2
cul giri17-zal e2-kur-ra x-si
nam-lugal-la x dim2-ma-bi-im
an ki-a-ka cudu3-da-bi-im
an &d;en-ki-da kisal-la ul mu-ne-da-an-tuc du
mu x
&d;nin-urta ki-en-gi-da-ke4
nam-ur-saj-zu-ce3 nir im-te-e-jal2
en ec-bar zid dumu &d;en-lil2-la2
cag4-gada-la2 dijir nam tar-ra nam-en-na tum2-ma
cu-luh kug-ga lugal nam-icib zu barag kug-ge he2-du7
&d;nin-urta abzu eridug&ki;-ga an-da nam tar-ra
inim dug4-ga-zu nij2-me-jar-am3
nam tar-ra-zu nij2 nu-kur2-ru-dam
inim-zu-a-gin7 nam tar-ra-zu-ce3
dijir ur-saj abzu-ke4-ne giri17 cu ma-ra-an-jal2-ec
lugal abzu-ta saj he2-gur3-ru-zu-gin7
&d;nin-urta eridug&ki; saj he2-il2-en
nam-ur-saj-ja2 mi-ni-i-i-ne
dijir &d;a-nun-na-ke4-ne gu3 mu-un-de3-ne
lugal e2-kur  a
&d;nin-urta e2-kur
si gal e2-bi x
ucumgal pirij nam-he2-bi
inim &d;en-lil2-la2-ce3 x x zi-i-zi ur-saj &d;nin-urta
nam-lugal-zu ni2 me-lem4-bi ki-bal i3-dul-e
ur-saj-e jic mi-ni-ib-ur3-ur3-re kalam mi-ni-ib-ge-en-e
kug za-gin3 nij2-gur11 hur-saj-ja2
a-a-zu &d;en-lil2-ra kur-cag4-ta mu-na-ta-ed3-de3-en
an-zag-ga
an-usan-ne
dub3-us2-sa
en kur gul-gul u3-ma dug4-dug4
&d;nin-urta ur-saj &d;en-lil2-la2 za-e-me-en
an-na nir mi-ni-jal2 ur-saj
mu-ra-an-cum2
cu-za mu-ra-an-cum2
me gal 50 cu-luh dadag-ga
x e2-igi-cu-galam ki nam tar-re-zu me-bi 50-am3
unu2 kij2-sig ki &jic;bancur il2-i-za me-bi 50-am3
me gal lu2 nu-mu-ni-in-pad3-de3
x-na me dug3 nu-mu-ni-ib-bu-bu
iri-zu mah-am3 e2-zu mah-am3
me-zu mah-am3 cu-luh-ha-zu mah-am3
nam-lugal-zu inim-bi mah-am3
nam-ur-saj-zu za-pa-aj2-bi mah-am3
&d;nin-urta dumu &d;en-lil2-la2 x x mah-am3 e2 x um-ta-e3
jissu-zu mah-am3 kalam-ma bi2-la2
sig-ta igi-nim-ce3 tug2-gin7 bi2-dul
nam-mah-zu &d;en-lil2-la2 nij2 cag4-ga-na-ka
&d;nin-urta nam-mah-zu &d;en-lil2-la2 nij2 cag4-ga-na-ka
a2 gal aj2-e-zu nij2 cag4-ga-na-ka
x nam tar-re-zu nij2 cag4-ga-na-ka
&jic;gu-za nam-lugal-la gen6-ne2-zu nij2 cag4-ga-na-ka
x x si sa2 ud dul-la2-ce3 na ja2-ja2-zu nij2 cag4-ga-na-ka
cir3-gid2-da &d;nin-urta-kam
x (x) x zu igi kar2 me da x x x ur4-ur4
x x x ucum zag dib an ki-a mu mah-a sa4-a
x x saj an gal ri-a dub3 kug-ga pec-e
x x sig10-ga ulutim2 x x si-a-ni x u3-tud-da &d;urac-a
x sag9 muc3 x ul-la u6 di-de3 ba-ab-du7
mi2 dug4-ga kur gal &d;en-lil2-le nam dug3-ge-ec tar-ra
ka tar sag9 gurun cu tag x la-la-bi x-ge nu-gid2-da
saj-kug-jal2 dijir gal-gal-e-ne cag4 dab5-dab5-bi x
x x x-bi sikil cu-luh dadag a-ra2-ni
x x dug4-ga-ni u3-en3 nu-ca4 umuc jalga
x su3-ra2 mas-su x hi-hi
x x
x u2 jal2-la
jar ne tug2 jal2-la
x x x  x za x x mi2 zid mu-na--dug4
x ce-er-kan dug4-ga cim &jic;erin-na ka x x
x x cag4-ke4 im-du8-gin7 su-za cej3-cej3 a
ka im inim sag9-sag9-ge-zu-a di-de3 mu-
x x zid-da x im x inim sag9-sag9-ge-zu-a di-de3
cudu3 a-ra-zu-bi mu-x-ca4 nam x x x x x x
nij2 cu dug4-ga-ni cim &jic;erin-na-gin7 bar zu ne a ha-ba-dug3
x x x iri he2-sud dam dumu-bi he2-sag9
x x x nam-til3 ud su3-ud-da saj-e-ec he2-en-na-rig7
nam-dijir-zu saj-ta dug3-ga-am3
x ud ul-le2-a x x x he2-ni-in-x x
a di &d;mar-tu-ka-kam
cec-e nin9-ra mi2 na-mu-e
&d;utu nin9-ra mi2 na-mu-e
kug &d;inana-ra mi2 zid na-mu-e
in-nin9 gu sar-ra hi-li gur3-ru
&d;inana gu sar-ra hi-li gur3-ru
ce ab-sin2-na hi-li ma-az dirig-ga
nin9 in-nin9 gada mah-e hi-li ba-e-te-a
&d;inana gada mah-e hi-li ba-e-te-a
al ga-mu-ra-ab-ak sar ga-mu-ra-ab-cum2
in-nin9 nin9-ju10 gu sar-ra ga-mu-ra-de6
&d;inana gu sar-ra ga-mu-ra-de6
cec cec-ju10 gu sar-ra a-ma-i-ra-ta
a-ba-a ma-e-ri a-ba-a ma-e-ri
gu-bi ma-a-ra a-ba-a ma-e-ri
nin9-ju10 ri-a-bi ga-mu-ra-de6
&d;inana ri-a-bi ga-mu-ra-de6
cec cec-ju10 ri-a-bi a-ma-i-ra-ta
a-ba-a ma-ab-nu-nu a-ba-a ma-ab-nu-nu
gu-bi ma-a-ra a-ba-a ma-ab-nu-nu
nin9-ju10 nu-a-bi ga-mu-ra-de6
&d;inana nu-a-bi ga-mu-ra-de6
cec cec-ju10 nu-a-bi a-ma-i-ra-ta
a-ba-a ma-ab-tab-be2 a-ba-a ma-ab-tab-be2
gu-bi ma-a-ra a-ba-a ma-ab-tab-be2
nin9-ju10 tab-ba-bi ga-mu-ra-de6
&d;inana tab-ba-bi ga-mu-ra-de6
cec tab-ba-bi a-ma-i-ra-ta
a-ba-a ma-ab-ze2-ze2 a-ba-a ma-ab-ze2-ze2
gu-bi ma-a-ra a-ba-a ma-ab-ze2-ze2
nin9-ju10 ze2-a-bi ga-mu-ra-de6
&d;inana ze2-a-bi ga-mu-ra-de6
cec ze2-a-bi a-ma-i-ra-ta
a-ba-a ma-ab-tuku5-tuku5 a-ba-a ma-ab-tuku5-tuku5
gu-bi ma-a-ra a-ba-a ma-ab-tuku5-tuku5
nin9-ju10 tuku5-a-bi ga-mu-ra-de6
&d;inana tuku5-a-bi ga-mu-ra-de6
cec tuku5-a-bi a-ma-i-ra-ta
a-ba-a ma-dan3-dan3 a-ba-a ma-dan3-dan3
gu-bi ma-a-ra a-ba-a ma-dan3-dan3
nin9-ju10 dan3-na-bi ga-mu-ra-de6
&d;inana dan3-na-bi ga-mu-ra-de6
cec dan3-na-bi a-ma-i-ra-ta
a-ba-a mu-da-an-nu2 a-ba-a mu-da-an-nu2
gu-bi ma-a-ra a-ba-a mu-da-an-nu2
za-ra he2-da-an-nu2 he2-da-an-nu2
za-ra nitalam-zu he2-da-an-nu2
&d;ama-ucumgal-an-na he2-da-an-nu2
gu5-li &d;en-lil2-la2 he2-da-an-nu2
cag4 zid-ta e3-a he2-da-an-nu2
a barag-ga ri-a he2-da-an-nu2
i3-ge4-en mu-lu ca3-ab-ja2-kam mu-lu ca3-ab-ja2-kam
cec mu-lu ca3-ab-ju10 im-mi-in-dug4-ga-am3
al nu-ak-am3 guru7 dub-dub-ba-am3
ce ja2-nun-e sa2 dug4-dug4-ga-am3
mu-un-gar3 ce-ni ce mah guru7 car2-ra-kam
sipad e-ze2-ni siki sug4-sug4-ga-am3
bal-bal-e &d;inana-kam
nin-ju10 munus sag9-ga dumu an kug-ga
hi-li du8-du8-a ki aj2 &d;en-lil2-la2
ni2 gal gur3-ru an-cag4-ta e3-a
nin mi2 dug4-ga dijir-re-e-ne
&d;ba-u2 munus sag9-ga dumu an kug-ga
hi-li du8-du8-a ki aj2 &d;en-lil2-la2
ni2 gal gur3-ru an-cag4-ta e3-a
nin mi2 dug4-ga dijir-re-e-ne
nin-ju10 an-cag4-ta me mu-e-de6
a-a tud-da-zu an lugal-e
me nij2 galam saj-e-ec mu-ri-in-rig7
ni2 guru3 &d;a-nun-na-ke4-ne-me-en
&d;ba-u2 an-cag4-ta me mu-e-de6
a-a tud-da-zu an lugal-e
me nij2 galam saj-e-ec mu-ri-in-rig7
ni2 guru3 &d;a-nun-ke4-ne-me-en
sipad unken-na hi-li-a mu-e-ni-pad3-a
ki mah-a-na mu-ni-zu
mu-na-an-cum2
x dug3-ge-ec
&d;ba-u2 gu3-de2-a unken-na hi-li-a mu-e-ni-pad3-a
ki mah-a-na mu-ni-zu
mu-na-an-cum2
dug3-ge-ec
sa-gid2-da-am3
nin-ju10 ni2 gal guru3
en &d;nin-jir2-su-ke4 igi zid mu-e-ci-in-bar
hi-li-a  x zi
e2-tar-sir2-sir2-ra &jic;bancur x-zu dalla bi2-in-e3
&d;ba-u2 ni2 gal guru3
en &d;nin-jir2-su-ke4 igi zid mu-e-ci-in-bar
hi-li-a  zi
e2-tar-sir2-sir2-ra &jic;bancur x-zu dalla bi2-in-e3
nin di kud ka-ac bar mu dug4-ge x-me-en
si sa2 dijir-re-ne-me-en dam ur-saj-ja2-me-en
&d;ba-u2 mi2 dug4-ga an &d;urac-a-me-en
&d;ba-u2 nin di kud ka-ac bar mu dug4-ge x-me-en
si sa2 dijir-re-ne-me-en dam ur-saj-ja2-me-en
&d;ba-u2 mi2 dug4-ga an &d;urac-a-me-en
nin-ju10 unken-na igi mi-ni-il2 la-la mi-ni-
lu2 zid cag4-ga im-mi-ni-pad3 sipad zid gu3-de2-a
ama &d;ba-u2 iri-za lagac&ki;-a me-tec2 he2-e-i-i
&d;ba-u2 unken-na igi mi-ni-il2 la-la mi-ni-
lu2 zid cag4-ga im-mi-ni-pad3 sipad zid gu3-de2-a
ama &d;ba-u2 iri-za lagac&ki;-a me-tec2 he2-e-i-i
sa-jar-ra-am3
tigi &d;ba-u2-kam
lugal-ju10-ra u3-ne-dug4
arad-ju10 arad-zu na-ab-be2-a
lugal-ju10 inim-zu inim an-na nij2
nam tar-ra-zu dijir-gin7 cu-zu jar-ra
bad3 lugal-ju10 cu mu-un-gi4 kij2-bi sa2 bi2-dug4
jiri3 lu2-kur2-e kakalam-ce3 ba-bad-x
mu mah lugal-ju10 sig igi-nim-ma
&d;utu e3-ta ud cu2-uc zag-ce3 kalam til-la-a mi-ni-in-tum2-tum2-mu
mar-tu gu2-erim2 bi2-in-gi-gi x
&m;kur-gam-ma-bi &d;cul-gi-ra du x
har-ra-an-kalag igi-hur-saj-ja2
u3 a-ba-a an-da-sa2
x lugal-ju10
nij2 lugal-ju10 ab-
lugal-ju10
&d;en-ki en dumu-saj an kug-ga
nam-&d;en-lil2-ban3-da-ac mu-ni-in-il2-i-ic an ki-a du7 mah-e-ec
ki pad3-de3 jectug2 7-bi saj-e-ec mu-ni-in-rig7-ec
ad gi4-gi4 nam gal tar-tar-re
ud e3 x x x-ce3 igi-jal2 cum2-mu gi16-sa-ce3 mu-ni-in-ak-ec
abzu kug e2 ceg12-bi ka x bar-bi cag4 kuc2-u3
cag4 x x  x igi-ni-ce3 ja2-ja2
x x x
e-ne-ne nun er9-me-ec en nam tar-re-me-ec
cag4-zu-a en &d;nin-urta-ra me mu-na-ni-in-cum2-mu-uc
nibru&ki; cir3 kug-zu nij2 kal-kal a-re-ec dib-ba-am3
&d;ic-me-&d;da-gan-me-en du-ri2-ce3 ka-ga14 mu-ni-jar
&d;ickur en ud pirij  ud gal an ki
nam-mah-a-ni-ce3 nir-jal2
saj-kal ka-mud-jal2 dumu an-na
saj er9-ra gu2 e3-a
en saj huc ud gal-la x-bi-a gaba-cu-jar nu-tuku
dungu sir2-re
mir-a kac4-kac4 x-da-ni
ki mu-un-da-tuku4-e
an dajal-la tum9 mah gu3 ru-ru-gu2
za-pa-aj2-bi he2-jal2-am3
ceg10 gi4-ni-ce3 kalam hur-saj gal-gal
ni2-bi ba-an-da-ab-gi4
ur-saj gal cibir-ta cu dab5-e
nam-nir-ra zag kece2
a-ab mur ca4-ni
me-lem4 kalam-ma dul-la-ce3
na4 gal-gal bad3 cejx(im.a) gilim
x x-ba mu-un-na-gub-be2-ec
gi-gin7 x x x
ni2-bi jal2-la-ni-ce3
x di mu-un-na-il2
uj3 car2-ra-ba igi-bi im-ci-jal2
en nam-he2 giri17-zal lu-lu-lu
zi kalam-ma cum2-mu
nun cag4 gur-ru cu nijin2-bi dug3
an-dul3 larsam&ki;-ma
a2-tah &d;suen-i-din-na-am ki me3-ka
cen-cen-na erin2 zag-ga-na gub-bu
en gal ku3-jal2 an &d;en-lil2-ka
nam-ma-ni zag nu-sa2
lugal-a-ni-ir
&d;suen-i-din-na-am nitah kalag-ga
nun sun5-na ni2-tuku &d;en-lil2-la2
he2-am3 e2-kur-ra-kam
cul mu dug3 sa4 &d;nanna-ke4
u2-a urim5&ki;-ma
lugal larsam&ki;-ma
lugal ki-en-gi ki-uri-ke4
jectug2 dajal igi-jal2 dirig cum2-ma
&d;nu-dim2-mud-ke4
bal dug3 til3 ud su3-ra2 he2-jal2 nij2 nu-til-e
&d;ickur dijir-ra-ni
saj-e-ec-e rig7-ga
jic-hur eridug&ki;-ga si sa2-sa2
nidba
dijir-re-e-ne cu du7-du7
gal-an-zu me libir
ki-bi bi2-in-gi4-a
x uj3 car2-ra-ni
zid-de3-ec
mu-un-pad3-da
&jic;gu-za mah
me-dim2-ta dirig
dijir-ra-ni-ir sig10-ga
kug luh-ha
gal-le-ec ak
ka an sig7-ga
me-te nam-u18-ru-ka-ni
dub3 jal2-le bi2-du7-a
cag4 la-la-jal2-la-na
kij2-bi im-mi-in-til
ud-bi-a &d;ickur dijir-ra-ni
&jic;gu-za ka silim-ma-ka-na
gal-bi dur2 mi-ni-in-jar
ud-a ud ul-le2-a-ac
me-dim2-bi im-mi-in-dirig
jic-hur me mah-bi
ki-bi mi-ni-in-kij2-kij2
2 am gal ki ac-te
erim2 lugal-la du7-de3
zid-da gab2-bu-bi
sig-ta im-mi-in-x
erin2.pirij x x x x x
he2-jal2-la &d;a-nun-na
me-ce3 an-ur2
mu-un-na-da-sug2-sug2-ge-ec
alan-bi mi-ni-in-
du10-ub-ba im-mi-in-
im-mi-
x
ba-
ka
lu2-zuh  lu2 munus x
je26-e nu-x
lu2 ka du3-da di jic x x
&d;en-ki x x (x) ri x x x
x-bi di a lu2 na-me he2-x x x
ne-e x (x)
lu2 amar da di-gin7 (x) lu2
cag4 nij2-tuku tur5-ra-am3 an-tur5
cag4 dirig tur5-ra-am3 an-tur5
a-na-ac-am3 ur5-ur5-ra di4-di4-la2-x
gu2-un sig gu2 i3-il2-la i3-gu4-ud-gu4-ud-dam
di-bi-ri inim mu-ni-in-ne-ec
lu2 e2-a-ne-ne u2-gu de2-a erim3-bi an-gur-ru-uc
gu7-u3-de3 al-dug3 gur-ru-da-bi al-gig
cag4 dirig-ga cag4 a-ab-gig
ki-jic-jic-la2-a u2 bur12-bur12-re
iri&ki; iri&ki; silim nu-ub-dug4 lu2 lu2-a silim ab-be2 nu-tag-ga lu2-ulu3 lu2-ulu3 silim bi2-tag-ga
x danna-ce3 he2-en-cub ba-an-sah6 mac danna-ce3 he2-em-gi
x (x)-mi-pad3-da-bi lu2 bur2-ru-bi
x (x)-mi-ed2-de3 x x bur2 x ni2 ba-te ba-sah6 x x li-bi2-x-de2  ba-sah6
mu nu-bur2 x nij2-bi x x x (x)
x x (x) x x
x x mu lu2-ra x x um-ur4-ur4
x x-am3 nam-tag-ju10-e-ce
x x x-gu7-da-ke4-ec
-mi-dab5-be2-ec
x x x x kij2
x
cubur-e cu mu2-mu2 gal-an-zu
x x an cubur-e cu mu2-mu2 gal-an-zu
mu x aakkil&ki;-ke4 cu mu2-mu2 gal-an-zu
iri-na akkil&ki;-a dur2 ba-ni-in-jar
cubur-e akkil&ki;-a dur2 ki ba-ni-in-jar
cubur-e x cu an si x (x)
ga-ca-an-cubur x &d;nin-tur5 cu an si x (x)
cubur cu an si
ga-ca-an-cubur
an-ra x x x mu-e-ni-il2-x
a-a &d;en-lil2 u3-mu-un kur-kur-ra-ra
&d;nin-lil2 nin ki-ur3 ki gal-la-ra
&d;am-an-ki am uru2-ze2-eb-ba-ra
munus zid x x &d;dam-gal-nun-na-ra
urim2&ki;-ma &d;ac-im2-babbar-ra
ga-ca-an-gal-e agrun-kug-ga-na
kur gal &d;en-lil2-le
x u3-mu-un-urta-a-ra
x ga-ca-an-hur-saj-ja2-ra
cul &d;utu ec3 e2-babbar-ra x x x x x zid-da x x
x x ki emeda(um.me) ga-ca-an-iri11-gal-la
ki zabalam2&ki;-a kug ga-ca-an-an-na
&d;mu-ul-lil2-e dijir gal-gal ne x (x) x-bi si sa2 im-ma-ni-in-x (x)
sa-gid2-da-am3
cubur barag mah-a dur2 jar-ra-zu-x
ga-ca-an-cubur-e dur2 jar-ra-zu-x
barag a-a &d;en-lil2-la-ke4 dur2 jar-ra-zu-x
&d;en-lil2 &d;nin-lil2-la2-ke4 dur2 jar-ra-zu-x
me-e ama-ju10-gin7 ka3-ka3-a ama-ju10-gin7 ga-u5
ga-ca-an-cubur-ra ka3-ka3-a ama-ju10-gin7 ga-u5
sukkal zid e2-an-na-ju10
&d;nin-cubur e2-an-na-ju10
sukkal-mah an ki-bi-me-en
&d;nin-cubur an ki-bi-me-en
sukkal zid &d;a-nun-na-ke4-ne
&d;nin-cubur &d;a-nun-na-ke4-ne
sukkal zid dijir kalam-ma-ke4
&d;nin-cubur dijir kalam-ma-ke4
sukkal zid ama kalam-ma-ke4
&d;nin-cubur ama kalam-ma-ke4 x x x ga-u5
x (x) &d;nin-cubur-ra-kam
siki-ju10 hi-iz&sar;-am3 a im-ma-an-dug4
hi-iz gakkul3(u.dim)&sar;-am3 a im-ma-an-dug4
su-hu-uh2-hu-ub4-bi ba-tag-tag x
emeda(um.me)da-ju10 mah mu-un-x-x x
siki-ju10 a-a-lum im-mi-in-ak
suh tur-tur-bi mu-un-dub-dub
he2-em-du-ju10 si im-sa2-sa2-e
he2-em-du siki-ju10 hi-iz&sar; nisig sag9-sag9-ga-am3
cec-e igi bar lu2 til3-la-na im-ma-ni-in-kur9-re-en
&d;cu-&d;suen saj-ba lu2 sag9-ga im-ma-ni-in-pad3-de3-en
x x x x hi-li-ju10 nu-til-le-dam
-re-dam
u3-mu-un-me he2-me-en u3-mu-un-me he2-me-en
kug &na4;za-gin3-na u3-mu-un-me he2-me-en
mu-un-gar3 ce mah tum3-me he2-me-en
igi-ja2 lal3-bi-im cag4-ja2 hi-li-bi-im
ud nam-til3-la he2-en-na-e3 &d;cu-&d;suen
bal-bal-e &d;inana-kam
da-ju10 x
mu-nu2 lal3 hab2-ba
cu-ni cu-ja2 im-ma-
me-ri-ni me-ri-ja2 im-ma-
cu-um-du-um-ju10 ka-na ba-
murub4 x mah ta ha ra
cag4 ki x x aj2-ja2-ni ec2-gin7 mu-
har-gin7 cu-ja2 im-mi-in-
za-gin7 gu2-ja2 tec2 ba-ni-in-
kug-gin7 mu-ud-na-ja2 ba-ni-
cec-e &jic;kiri6-ni-a im-ma-
mu gub-ba-ni he2-x-ni-gub
mu nu2-a-ni he2-x-nu2-e-de3
x x x x x x bi2-in-nu2 x
zu2-lum in-ze2-ze2 x-ja2 bi2-in-pa x
aj2-e &jic;hachur-a ma-da-ab-be2
ze2-ba kal-la-ju10 saj-ja2 ba-an-x x
aj2-e μpec3-a ma-da-ab-be2
ze2-ba kal-la-ju10 na x x ab ja2 (x)
aj2-e μkim3-e ma-da-ab-be2
ze2-ba kal-la-ju10 x
aj2-e ka x saj-e ma-da-ab-be2
ze2-ba kal-la-ju10 x ja2 x
sipad mu pad3-da an kug-ge nam gal an-na tar
&d;ri-im-&d;suen mu pad3-da an kug-ge nam gal an-na tar
nun cag4 zid-ta nam-lugal-la mu-un-sa2
nam-men uj3 car2-ra-ce3 gal-le-ec kij2-kij2-en
larsam&ki;-ma kur sa4 me nam-nun-na de2-a
nam-sipad ki-en-gi ki-uri-ce3 zid-de-ec pad3-da-me-en
an gal mah an ki-a en nij2-nam gal-zu
a-a dijir-re-e-ne nam tar-tar-re-de3 ki-bi-ce3 ci-jar
dug4-ga dugud inim-bi nu-silig-ge
an-cag4-ga sikil-la du jal2
nun &d;ri-im-&d;suen sipad cag4-ge de6-a-ne-me-en
an gal-e cag4 ki aj2-ja2-ni dalla hu-mu-ra-ni-in-e3
nij2-si-sa2-zu-ce3 gu3 zid-de3-ec hu-mu-ra-ab-de
an cag4-ge su3-ra2 ud nam-til3-zu hu-mu-ra-ab-dirig-ga
nam-lugal kur nij2-dajal-la ud su3-ra2-ce3 hu-mu-ra-ab-cum2
inim kug-ga-ne-ne-a nam nam-til3-la hu-mu-ra-ab-tar
dug4-ga nij2-nam nu-kur2-da zi su3-ra2 hu-mu-ra-ab-tah
aga kug-ge saj-za-a he2-ne2-eb-ge-en
&jic;gu-za nam-til3-la-ka gal-bi hu-mu-ra-ab-tuc
u3-luh nij2-si-sa2 cu-zu-ce3 hu-mu-ra-ab-si
ecgiri2 kalam ge-en-ge-en su-zu-a he2-bi2-la
cibir uj3 lu-a hu-mu-ra-ab-dab5
ubur an sud-aj2 jal2 hu-mu-ra-ab-taka4 cejx(im.a) an-na hu-mu-ra-ab-cej3
mu ma-da ud nam-he2 an-cag4-ta zag hu-mu-ra-ab-kece2
iti6 nij2 giri17-zal cag4 hul2-la ud-zu-ce3 hu-mu-ra-ab-jar
bal nij2 dug3 nij2-si-su si-a cu-zu-ce3 hu-mu-ra-ab-jar
an gal-e su3-ra2-ce3 a2-bad-jal2 nam-lugal-la-zu he2-a
&d;ri-im-&d;suen lugal-ju10
28 mu-ni cudu3-de3 an
x x
a-na munus a mu-na-ni-in-x
ud-ba na-ja2-ah-gin7 gu3 mu-un-na-de2-a
x-zu ance dab5 lu2 hu-mu-un-e-e-ce
x ri in-bi-im
e2-gal me-te-bi-im
in-ga-hul2-e ama lu2-kar-ra-kam
in-ga-hul2-zu uj3-e he2-em-me
he2-am3-zu dijir-zu he2-em-me
in-ga-hul2-e sed-da-ka
x x e ne ban3-da
x in-ga-hul2-a-kam x x x-am3 al-ku
x x x x ninda cag4-gal-la-ni-ce3
in-kud-da
x-da-cu2
igi sipad-tur-re mu-e-ci-in-il2-e
&d;en-lil2-le iri&ki; nam ku5-ra2-ni ha-ba-ci-in-il2-e
igi bahar2-e mu-un-ci-in-il2-e
&d;en-lil2 iri nam ku5-ra2-ni ha-ba-ci-in-il2-e
igi nu-&jic;kiri6-e mu-un-ci-in-il2-e
&d;en-lil2-le iri nam ku5-ra2-ni ha-ba-ci-in-il2-e
engar igi uru3-a a-na-am3 ak-x
pec10-a im al-cej3-am3
bar-rim4-ma im nu-um-bi-iz
an ba-za &urud;cukur na-cum2-mu-un
&d;en-lil2 a2-tah-a-ni-im
en-e ku6 an-gi4 ga-rac&sar; an-gi4
u3 za3-hi-li-a he2-da-an-gi4
e2 &d;en-lil2-la2 i3-du3 nu-un-til
bad3 nibru&ki; i3-du3 -in-aj2
x x x x x
&kuc;a2-si unud(unu3) gud ha-ba-cum2-x
sipad udu ha-ba-cum-x
ki saj-ki nu-jal2-la lu2 na-an-ni-dib2-be2
cag4 jidru-ka i3 he2-en-de2 lu2 na-me nu-zu
gir5 iri kur2-ra-am3 saj-ja2-am3
x lu2-ra nu-si-si-me-en
x mu mu-da-jal2
x mu mu-da-jal2
x x x x a x e2 &d;en-lil2-la2 nij2-ni ab-cid-cid-de3
nij2-ni cid-a-de3 nam-ba-ab-tah-e
mu-ne-ne he2-ha-lam-e
mu-un-il2-la kaskal-la x
mu-un-il2-il2 nij2 har
a il2-la bi2-ib-i-
lu2-im lu2 su
nij2 al-sukux(sukud)-ra2 x
x x-am3 an-gu- x lul-ni im-
x-bi nu-gul
su-a su-a-bi-ce3 &d;nin-kilim nij2 ak-ak-bi-ce3
a zig3-ga 1 1/2 kuc3 im-ma-an-zig3
3 kuc3 a kar-ra jal2-la jiri3-na ba-ni-in-si
&id2;idigna uz&mucen;-am3 &id2;buranun-na kur-gi4&mucen;-am3
lugal nam-ba-tej3-je26 cu na4 ba-an-kur9
x x x
x
x x
x x
ba x
x x x
-da dajal x x (x)-x-an-tum3
&u2;x&sar; u2 nam-tar gig-ga-kam
ne ta am3-ir
im x (x) x-la-ba
e2 x (x) x-la-ba
ja2 x x x-an-ja2-ja2
-ab-du
i3-pad3-de3
x i3-pad3-de3
x x
x  ra x ti
id2  x
x ka×li-bi
x x x x mu-un-de2
x x x ne ja2 nu-un-gu7-e
e2 igi-nim-ma lugal-bi nu-ub-us2
ku-e bar e3 x x
ur-mah x x x
an
-x-de3-en
-du-du-de3-en
x-un
x
-gi4-gi4-in
-me-en
x x
sig9-ga
x-in-x-e-ce
x im-dar-ra mu-e-dub
x tur-ra di-de3 ba-da-dug4
x ga al x (x)
x (x) x x (x)
(x) x-ab-du-x x
x 1(dic) gan x x

x jar-ra re cu gur-bi x x-dam
(x) an ki-ke4 me-bi x x nu2
x e ne ba-ab-ra
lu2 til3 dijir-re-e-ne-gin7 a-na me bi2-ib2-tab
-bi-ta jalga sud-e mi-ni-in-sig10-ge5-ec-a
dijir-re-e-ne-ke4 cag4 x () mu-un-gu7
&d;en-ki &d;nin-ki umuc mi-ni-in-jal2-e-ec 30-a-kam
&d;en-ul &d;nin-ul-e nam bi2-in-tar-re-ec -dug4
an &d;en-lil2-bi ba-an-u3-tud-uc-a -gin7 e-ne ba-sig10
&d;nin-lil2-le muc3-me mi-ni-in-cum2-ma x x e-ne ba-ab-tum3
&d;a-ru-ru &d;suen &d;en-ki-bi me-dim2-bi ba-an-ak-ec-a
e-ne ba-he2-ci ji6 en-nu-uj3 mac-a-gin7  x-ac ba-ab-jar
dijir gal-gal-e-ne kuc3-kuc3-ta ba-an-sig7-ge-ec  mi-ni-ib-jal2
am gal-gin7 gu3 mah im-mi-ib-dug4 ceg11-bi e-ne ba-e-si
si gal-bi an-ne2 he2-em-us2-sa ni2-bi a-ba-a in-dub2
sa-par4-gin7 kur-re he2-em-dub-ba a-ba-a ba-ni-in-gur
sila-ba er2 a-nir a-ba-a i-ni-in-jar x
unug&ki;-ge lu2 zid ni2 te-a-gin7 x x
zig3-ga cu-ba a-na-ac ba-ni-ib-dab5 igi zid a-na-ac
cag4 sag3 a-nir-ra a-ba-a i-ni-in-jar x x (x) im  x
e-ne ba-ab-te sahar-ra e-ne ba-an-tuc jiri3 a-na-ac ba-da-ze2-er
dim2-ma-bi cu bal a-ba-a bi2-in-ak umuc-bi a-ba-a bi2-in-kur2
&d;udug sag9-ga-bi a-ba-a ib2-ta-an-dub2 &d;lamma-bi a-ba-a in-ga-an-ra
ni2 me-lem4 saj-ja2 jal2-la-bi cu hul a-ba-a bi2-in-dug4
unug&ki;-ga tec2-bi a-ba-a ib2-ta-an-gu7-(x) x gig a-ba-a in-ga-x (x)
iri-da kur-kur () unug&ki;-ga e2-ba a-ba-a
e-ne
x x
x sa ra  x a-ba-a in-ak
-ni saj a-na-ac ba-ab-sud uj3 saj gig2-ga a-ba-a in-lu-lu-un
a-ba-a zag im-mi-in-tag
-bi jic im-mi-gul  a-ba-a dur2-bi-ce3 mu-un-gi4
x a-ba-a saj im-mi-tu-lu
x-ba e-ne ba-ze2-er
x ni x x e ne ()
-gin7 saj x x x x x
x du &d;utu lu2 ki di an-na-ta -a cu2 ca-ra-us2 gu2-bi nu-mu-ci-ib2-zig3
x-in-di-be2-ec nam-tag dugud ba-ab-il2
di kur2-kur2 en &d;nu-nam-nir-ra
x-ga-ke4 a-na bi2-in-tu11-be2
-ni-in-cub da mu-un-ci-ib-ak-ne
jal2 igi cum2-ma im-mi-in-e3
&d;en-lil2-la-ka  x-kuc2-u3
x-bi bi2-ib2-til-e
x
x-ce3 tec2-e ni2-ba
x-la-ba a-ra2-bi ba-
-gul-lu sig10-sig10-ge4-bi a2-bi
dijir-re-e-ne-ke4 jectug2 ba-ci-in-x
x-ke4 gu2 ba-an-da-cub-ba
x gidim hul bi2-in-te-a iri igi-ba ba-du8
zi hul i3-pa-an-pa er2 gig i3-ce8-ce8
ka mu-un-ak-e saj sag3-ge nu-ja2-ja2
er2-re a-nir-ra cag4 mu-ni-ib-kuc2-u3 iri ni2-ba mu-da-dub2
cu pe-el cu ba-ab-ra saj ba-ab-tal2 iri ni2-ba ba-an-ta-ra
ni2 me-lem4 i-bi2 du3-a-gin7 ni2-bi-a ba-an-te
iri saj-kug-jal2 kur-kur-ra re ha-lam jar-gin7 ba-du3
amac &lu2;sipad zid-de3 du3-du3-a re ni2-bi-a ba-an-bur12-bur12
tur3 unud(unu3) gal-e du3-a re ni2-bi-a ba-an-tab-tab
zar-gin7 ba-du3 zar-gin7 ba-sal ni2-bi-a ba-an-ur4
har suh3 a-cag4-ga a ba-ab-jar iri sug-ge4 ba-ab-gu7
i3-ak-ak gi ki sumun-na-gin7 u3-tud-da nu-ja2-ja2
sag2 ba-ab-dug4 iri-a nij2-hul-a ka×lum mu-un-da-an-x (x)
cag4 ni2 te uj3-ba nij2-me-jar tug2-gin7 i-im-dul (x x)
&d;udug sag9-ga-bi im-ta-an-e3-e-ec &d;lamma-bi ba-da-an-kar-re-ec
&d;lamma-bi edin-na bar-bi2-ib-da jiri3 kur2 ba-ra-an-dab5-be2-ec
iri dijir-bi ba-da-gur sipad-bi ba-da-an-taka4
mackim-bi lu2-erim2 nu-me-a ki kur2 im-ma-an-x
dijir gal-gal-bi ur5 in-ze2-ec bar-ta ba-sug2-ge-ec
hur-saj-ja2 bar im-ma-an-dab5-be2-ec edin-lil2-e ba-ab-
iri silim du3-a gu7 naj-a &dug;saman-gin7 im-mi-in-cub
cag4-tum3-ma dum-dam mu-ni-in-za ance udu im-mi-in-e3
ab-ba lu2-ban3-da cag4 kuc2-u3-bi x igi-ce3 ka ba bi-x x
x x-ne igi mu-un-bar-bar x x bi2-ib2-car2-car2 x x x
x-bi ba-bu-bu x (x)
ba-ni-ib2-dug4-ge-
x-a me-a
ki cu sag3 mi-ni-in-du8
mu-na-kal-la cu mu-na-gid2
ki-en-gi-ra iri lugal ki-bal-a-ce3
-ce3 ba-ra-ab-bal a2 &jic;tukul-la () mu-un-dub2
ri ki sahar-da im-ma-an-gi4
uj3 zar-re-ec mi-ni-in-du8-du8
la-la-a-ni en-na bi2-ib2-gi4-gi4
ki-ru-gu2 2-kam-ma-am3
(x) x x an na x x x kur zag an-ce3 uj3-e  x (x)
jic-gi4-jal2-bi-im
x x x-e im-la2 cu mi-ni-in-gid2-gid2 kur-re ni2 bi2-in-te
&d;en-lil2-le huc gal-bi mu-un-tag gu3 ba-an-de2
a-ma-ru ki al ak-e gu3 im-ma-ab-zig3
me3 ugu-bi-ce3 &urud;dur10-gag-am3 ejer-bi-ce3 pa.har 1(dic)-am3
siki lum-ma-bi &jic;gana2-ur3-ra-am3 mumurgu-bi-ce3 izi-am3
saj-ki-bi ud hul-du3-am3 ki an-na dul-lu-dam
jic-nu11-bi nim jir2-re anzud&mucen;-gin7 igi su3-ud-bi bar-re-dam
gu3-bi mir-mir-ra-am3 izi bar7-a kur-re sud-sud-u3-dam
eme-bi ga-an-ze2-er-ra-am3 u3-dub2 cej3-je26 kalam-ma dar-re-dam
a2-bi anzud&mucen; mah dub3 ba9-re6 nij2-nam nu-e3-am3
ti-ti-bi nij2 za-ra ak-dam ud zal-gin7 zal-le-dam
cab-ba-bi-a a2-sag3 uru2 gul-la nij2-kece2-ce3 mu-un-la2
hac2 gal-bi jiri2 sur uc2 dul4-dul4-lu u3-mun bal-bal-e-dam
sa-sa-bi &urud;cum-me cab-dam jiri3-bi hu-ri2-in&mucen;-na-am3
&id2;idigna &id2;buranuna ni2 mu-ni-ib-te kur-ra gu3 mi-ni-ib2-ra
ceg11 gi4-bi-ce3 hur-saj i3-bur12-re uj3 zar-re-ec i3-sal-e
ki-en-gi ki-uri su im-sag3-sag3-ge buru14-gin7 i3-su3-su3-u3
nu-zu-u3-ne im-ci-hul2-hul2-e-ec ceg5 im-ci-ib-tar-re-ne
he2-em-du me3-a jic-jic-la2-ce3 iri igi he2-bi2-ib-du8-un-de3-en
uru×kar2 im-gul-la-a-ac bad3 im-sig10-ge5-dic-a-ac iri silim i3-si-il-le-a-ac
numun zid saj lul-la saj zid-da cu bal mi-ni-ib-ak-a-a-ac
lu2 zu-u3-ne gaba sag3 i3-ak-ne saj i3-sal-sal-e-ne
a2 ji6-ba ni2 er2 mu-ni-ib-te-ec igi lib i3-ak-ne
ki-nu2 &tug2;nij2-barag2-bi u3 dug3 li-bi-ku-ku-ne iri&ki; im-ni10-ni10-ne
e-ne-ne cu-ne-ne ba-du3-du3 cag4 dar i3-ak-ne
a2-tah gub me3 silim-me-ec2 gaba-bi ha-ba-ab-zi-zi-i
inim &d;en-lil2-la2-ke4 he2-bi2-ib-gur-re murgu-bi-ce3 ha-ba-gub
x x &d;nu-nam-nir-ra-ka uc11-bi he2-bi2-ib-til-e
lu2 huc e2-kur-ra x mu-un-dab5-be2-ec-a igi-bi he2-em-ci-tum2
nibru&ki;-ce3 igi-bi mu-ra-ci-ni-ib2-jal2-la kuc7 he2-em-mi-ib-su-su
ki-ru-gu2 3-kam-ma-am3
cag4-ju10 er2 im-si cex(sig7)-cex(sig7) i3-ja2-ja2
jic-gi4-jal2-bi-im
ki-en-gi a cag4-zu a bar-zu a nam-lu2-u18-lu-zu
inim an-na ki-bi-ce3 ja2-ja2-de3 uru×kar2 i3-gul x (x)
dug4-ga &d;en-lil2-la2 di-di-de3 im-ma-ni-ci-ib-
a-ma-ru ki al ak-e x
x huc gal en &d;nergal
x x x &d;gibil-gin7 &d;nergal
x x tum3-gin7 i3-
me3 ki-bal  x ceg11 mu--gi4-gi4
ti mar-uru5-a-gin7 -til-e
ki-en-gi-ra lu2-erim2
gu-ti-um ur-re ba-e-bal
ki-&d;en-gi jic-bur2-ra i3-bal-la x
uj3-bi cu suh3-ha im-ma-ab-dug4 x
ur-saj kalag-ga ki-en-gi-ra-ke4 jic
cag4 &tum9;u18-lu-da zu ne en ed3
erin2 saj-gin7 mu-un-lah5-lah5-ec-am3 an
kaskal x-gin7 mu-un-gaz-uc 1-a re an-gin7
me3 zu-ba cu-ba bi2-ib-cub dim2-ma-bi -ak
saj erin2-na lu2-ta e3-a-me-ec gar3 hul-bi  x
gu-ti-um&ki; ur-ra x e ne  &jic;tukul  x
igi-bi da-bi-a nu-mu-un-bar-bar-re-ec-a jir2-jir2
su-bir4&ki;-e a mah e3-a-gin7 a x () x-gin7 ki-en-gi-ra ba-an-de2
mac kar-ra-gin7 ur x  uj3 ad6-bi mu-un-si-il-le-ec
ki-en-gi ki-uri gu2-gur5-ru-uc &jic;naja3-ce3 mu-un-ak-ec
mac-gana2 a2-dam-bi mu-un-gul-gul-lu-uc du6-du6-ra mi-ni-in-si-ig-ec
ki-en-gi saj-e sahar-gin7 mu-un-dub-bu-uc x () mu-un-tu11-be2-ec
nam-lu2-ulu3-bi aga3-kar2 bi2-in-sig10-ge5-ec tur mah-bi mu-un-til-le-ec
iri&ki; &d;a-nun-ke4-ne mu-un-gul-gul-lu-uc izi mu-ni-in-ri-ri-ec
unug&ki;-ga igi tab-bi mu-un-gul-gul-lu-uc &jic;isimu2&sar;-bi mu-un-suh-u3-uc
ki-a-naj &d;a-nun-ke4-ne-ke4 ni10-ni10 im-mi-in-dib-be2-ec
kul-aba&ki; iri ul in-ga-me-a ki-lul-la bi2-in-sag3-sag3-ge-ec
ki-ru-gu2 4-kam-ma-am3
a ki-en-gi a nam-lu2-ulu3-bi
jic-gi4-jal2-bi-im
unug&ki; kar-zu zag-zu ba-ab-dab5-be2-ec
unug&ki;-ge gu3 im-ra cegx(ka×li) im-gi4 lu2 cu dab5-bi
sig-ce3 za-pa-aj2 im-jar sig ba-gul a2 nam-ba-
nim-ce3 cu im-zig3 nim ba-sig10 tab-ba la-ba-x
zid-da gab2-bu uj3 nu-di a2-dam nu-du3-du3 ()
ki x (x)-bi-a nu-un-jal2 zig3-ga la-ba-ci-ib-x ()
an-ce3 x (x) il2 an i3-til a2-bi di li-bi2-
ki-a x bi2-ib-du ki i3-barag2 ni2-bi nu-um-x ()
mac-gana2-mac-gana2 ba-bir-bir unug&ki; dili-bi ba-du3 ()
gud-dam usu-tuku-am3 tec2 im-dajal &jic;tukul-e im-x ()
ji6 an-bar7-gana2-ba dam-ha-ra im-ak ejer-bi-ce3 nu-x ()
&jic;gud-si-ac &kuc;gur21ur3 ba-sug2-ge-ec bad3-bi mu-un-si-il-si-il-le-ec
zag-e3-ba gu2-jiri3 mi-ni-in-jar-re-ec iri &jic;al-e bi2-in-ra-ra-ac
ki-gub-ba izi mu-ni-in-cum2-mu-uc iri-tuc-ba mu-un-
mu-un-sig10-ge-ec mu-un-gul-lu-uc
unug&ki; ki dug3 sahar-da im-da-
am gal-gin7 ti mu-ni-in-gid2-gid2-i x
sumun2-gin7 &jic;cukur mi-ni-in-te-te x
kalag-ga &jic;tukul-e saj ba-an-cum2 jic me3
su-bir4&ki;-e a mah a e3-a-gin7 zig3-ga
e-sir2-e-sir2-ra dub3 mi-ni-in-muc2-muc2
u3-mu-un nam-lu2-ulu3 ab2-gin7 mu-un-sur-sur-re-ec nij2 dim2 mu-un-ze-(x)-re-ec
dumu unug&ki;-ga-ke4-ne  x-le-ec
x x-bi i x -in-tu11-uc
(x) x x x  mu-un-til-le-ec
mu-un-da-an-dab5-be2-ec
bi2-ib-sig10-ge5-ec
mu-un-gul-gul-lu-uc
-in-ri-ri-ec
mu-un-ha-lam-e-ec
mu-un-jar-re-ec
-bi jic ba-an-tu11-uc
ba-an-til-le-ec  nu-mu-un-taka4-a-ac
x-ha-e su-bir4&ki;-e ba-an-kur9
ki-ru-gu2 5-kam-ma-am3
im-ma-dim2 gu3 im-me  sahar mi-ni-in-su-ub
jic-gi4-jal2-bi
-zu sa2 mi-ri-ib-dug4  x gaba hul-bi di-ja2
sag9-sag9 gub-ba
us2-sa
-da
-ga
-an-ri
-ba-ce3
jar
x
x
x
x-ec
-gur
-i
-ac
-dub2-uc
-ec
-uc
-ec
ki-bal e2  ur
ki zabalam&ki;  ta
urim2&ki; e2-kic-nu-jal2  ta
tur3 &e2;amac e2 x  hul
ki su-bir4&ki;
dijir gal-gal
&d;a-nun-na
di ne x
barag-barag
im
nin nam-gal-la-ni kur-ra dirig-ga
an-gin7 dib &d;en-lil2-gin7 ni2 gur3-ru
a-a-ni-gin7 ji6 an-cej6-ja2-ba he2-du7
&d;utu-gin7 nam-cul-la zag dib
ub-da 4(limmu)-ba dili-ni mah
ni2 dub2-ba e2-za hu-mu-hul2-le
e2-za mul-ma-al hu-mu-ri-ib-za
e2-an-na-za saj hu-mu-ri-in-il2
&d;ic-me-&d;da-gan u2-a-zu ha-ra-da-gub
gud gal-gal-e si ha-ra-ni-ib-sa2
nidba gal-gal-e jic hu-mu-ra-ab-tag-ge
kac i3-udu i3 hu-mu-ra-ab-car2-e
lal3 jectin bur-gin7 ha-ra-ab-de2-e
&d;ic-me-&d;da-gan-e ki lugal gub-ba
dumu &d;en-lil2-la2 giri17 cu ha-ra-ab-tag-ge
ub3 a2-la2-e gu3 nun hu-mu-ra-ab-be2
tigi a-ra-dug3 za-am-za-am hu-mu-ra-ab-du12
x x x tigi-a hu-mu-ra-ab-du12
sizkur a-ra-zu-zu saj-bi-ce3 ha-ra-e3
(x) x e3-a jal2-jal2-la-ce3
unug&ki; e2-ji6-par4-ra-za
lu2 sun5-na jiri3-zu mu-un-dab5-ba
ni2-tuku nam-mah-zu mu-un-zu-a
er2 sizkur-ra-ta ma-ra-an-de6 u3-mu-un-x x
nij2 ki-en-gi ki-uri a-na-ab-ak
unug&ki;-ga ki gig-ga igi-na bi2-du8-am3
nar gal-zu cir3-ra hu-mu-ni-ib-tum2-tum2
u3-mu-un-e3-ec er2-bi &d;a-nun-na-ke4-ne
ud an ki-in-du-a a-na jal2-la-ba
ud-bi nam-me-kur2-ru he2-me-ne-ec
an lu2-ba-ra igi zid u3-mu-un-ci-in-bar
iri&ki; du3-a ki nam tar-re-da
lu2 iri-bi nam-til3 nij2 dug3-ge
gu3 zig3-mu-na-ni-ib me-tec2 he2-i-i
zid-da gab2-bu-na he2-bi2-in-dirig
&d;lamma ja2-la nu-dag-ge saj-ja2-na tuku-bi2-ib
nam-tar-ra-ni inim zid dug4-ga-a-ba
inim an-na &d;en-lil2-la2-ce3 sud-da-ce3 nu-kur2-ru
ki-ru-gu2 12-kam-ma-am3
ud ul an ki-ta ba9-ra2-a-ba
ul-e suh10 kece2-da
ul buru14 ul-e ce ka×x-(x)-a-ba
in ba-dub-ba ki ba-sur-ra-a-ba
(x) na ba-du3-a-ba mu ba-sar-ra-a-ba
(x) eg2 pa5-re cu-luh ak-a-ba
(x) ad-gin7 x pu2 si sa2-sa2-a-ba
&id2;buranuna id2 he2-jal2-la unug&ki;-ga-ke4 ki in-dar-ra-a-ba
(x) x nun bi tab du3-a-ba
(x) x ha-la ul tab jar-ra-ba
(x) x an kug-ga-ke4 in-ze-ze-ra-a-ba
x nam-en nam-lugal-la-ke4 unug&ki;-ga-ke4 (x) pa e3 bi2-in-ak
cibir ecgiri2 kul-aba4&ki;-ke4 me3 saj il2-ba
me3 ecemen &d;inana-ke4
saj gig2 zi su3-ud-ba mi-ni-ib-dug3-ge-ec-ba
in-di3-in-di3-ba zag-ec-zag-ec-ba
mac2 kur-ra umbin kij2-kij2-ba
tarah kur-ra ackud sag9-sag9-ba
en-me-er-kar2 dumu &d;utu-ra mu-na-cum2-mu-uc-ba
ud-ba lugal-e iri&ki;-ce3 &jic;mi-tum na-ja2-ja2
en-me-er-kar2 dumu &d;utu-ra
aratta&ki; kur me sikil-la-ce3 har-ra-an zu na-an-ja2-ja2
ki-bal gul-gul-de3 na-an-jen
en-e iri-a-ni zig3-ga14 ba-ni-jar
nijir kur-kur-ra si gu3 ba-ni-ra
unug&ki; zig3-ga lugal zu ba-ra-ed2-e
kul-aba4&ki; zig3-ga en-me-kar2-ra he2-us2-e
unug&ki; zig3-ga-bi a-ma-ru-kam
kul-aba4&ki; zig3-ga-bi an dungu jar-ra
muru9-gin7 ki he2-us2-sa-ba
sahar pec-pec-bi an-e mu-un-ci-ib-us2
buru4-dugud&mucen; numun saj-ce3 zi-zi-i-gin7
lu2-ulu3 zu-ne na-an-ni-pad3-de3
cec cec-a-ne jickim na-an-ja2-ja2
lugal-bi saj-ba du-a-ni
x x x erin2-na-ka di-dam
en-me-er-kar2 saj-ba du-a-ni
lu2 -ka di-dam
bir x x x  ki-sig10-ga-ke4
hur-saj sug nunuz gu2 nu-gun3-e
gu2-nida-e gu2 me-er-me-er-re-da
zid-du cag4 kuc2-u3 &d;en-lil2-la2-ke4
kul-aba4&ki; nijin2-na-bi im-ma-an-kar-ec-ba
x kur-ra-ke4 u8-gin7 ba-an-gur-ru-uc
x x zig3-ga gaba hur-saj-ja2-ke4 am-gin7 dub3 bi2-in-jal2-le
x x zag-ce3 i3-kij2-e har-ra-an i3-zu-ne
x x x x i3-kij2-e ud 5-am3 ba-zal
ud 6-kam-ma-ka a mu-un-tu5-tu5-uc
x x x ud 7-kam-ma kur-ra ba-an-sun5-ne-ec
in-di3-in-di3-a bal-bal-e-da-bi
a-ji6 uru16 ambar bulug gaba gabu2 ru-ru-gu2
en-bi ulu3-a u5-a-ni
dumu &d;utu kug-me-a zid
an-ta ki gal-la gub-ba-am3
nij2 babbar2-ra saj mu-na-mu2-mu2
ti zu2 nim-gin7 mu-na-jir2-jir2-re
a2-na dur10-gag zabar-ra urin-na mu-na-mul-lu
dur10-gag-ta ur ad6 gu7-a-gin7 galam mu-na-ta-e3
ud-bi-a 7 he2-na-me-ec 7 he2-na-me-ec
di4-di4-la2 pec-tur-zi kul-aba4&ki; 7 he2-na-me-ec
7-be2-ne &d;urac-e tud-da immal2 ga gu7-me-ec
ur-saj-me-ec ki-en-gi-ra se12-me-ec a-la-ba nun-na-me-ec
&jic;bancur an-na-ke4 a2 e3-a-me-ec
7-be2-ne ugula-a-ke4-ec ugula-a-me-ec
nu-banda3-a-ke4-ec nu-banda3-a-me-ec
cagina-a-ke4-ec cagina-a-me-ec
ugula lu2 300 300-ta-a-me-ec
nu-banda3 lu2 600 600-ta-a-me-ec
cagina erin2 3600-3600-3600-3600-3600-3600-3600 7-ta-me-ec
en-ra zu2 kece2 igi bar-ra-ka-na mu-na-sug2-sug2-ge-ec
lugal-ban3-da 8-kam-ma-ne-ne
erin2+kisim5 ka×li a luh-luh-ha-bi
sig9 dug4-dug4-ga-bi ba-ra-ab-e3
jic tag-ga lugal-la-ke4 ba-da-ab-du8 uj3-da ba-da-jen
kaskal mu-un-sa9 kaskal mu-un-sa9
ki-bi-a tur5-ra mu-na-te saj gig mu-na-te
muc saj-bi gi tun3 ra-gin7 e-ne dag i3-si-il-e
mac-da3 jic-bur2-ra dab5-ba-gin7 ka sahar-ra bi2-us2
cu-ni dab5-ba nu-mu-da-an-gi4-gi4
jiri3-ni gu2-ba nu-mu-da-an-ja2-ja2
lugal zig3-ga cu nu-mu-na-an-jal2
kur gal-e muru9-e ki he2-us2-sa-a-ba
unug&ki; he2-en-tum2-mu-de3 tum2-mu nu-ub-zu
kul-aba4&ki; he2-en-tum2-mu-de3 tum2-mu la-ba-ni-zu-zu
kur-ra ki sed4-bi zu2 jal2 x x
ki kum2-ma-bi i3-tum4-tum4 x (x)
a-ra-ah ma  ga ah la x x
nij2-barag2 gud3-gin7 mu-na-sig10-ge-ne
zu2-lum &jic;pec3 ga-ar3-ga-ar3-ra
ninda ku7-ku7 nij2 lu2 tur5-ra i3-gu7-u3-ne
kid-da zu2-lum-ma-ka e2 ba-ni-in-du3-du3-uc
i3 hi-a tur3-ra ga-ar3 luh-ha amac-a
i3 nunuz-te nunuz-te-a cej6-ja2
&jic;bancur ki kug ki kal-kal-la-ac sig10-ge5-gin7 mu-na-ab-gub-bu-ne
&kac;dida naj lal3 zu2-lum-ma-ta car2-ra
ku-bu-ul-lum i3-nun-ta e.ku ku.erin2
igi &jic;bancur-ra-ka si ba-ni-in-sa2-sa2-e-ec
&kuc;mac-li-um-e nij2-si-sa2-e
&kuc;a-ja2-la2-e nij2 sa2 dug4-dug4-ga
cec-a-ne-ne gu5-li-ne-ne
nij2-gur11 &jic;ma2 ki-buru14 ba-al-la-gin7
saj-ja2-ni-ce3 hur-ru-um kur-ra-ka mu-ni-in-jar-re-ne
&kuc;ummud-da-ne-ne a nam nu-um-ta-x (x)
kac gig2 kurun ziz2 babbar
jectin na8-na8 gu2-me-ze2 dug3-ga-am3
saj-ja2-ni-ce3 hur-ru-um kur-ra  jic &kuc;ummud-da-gin7 ur2-ba hu-mu-tal2-tal2
i3 cim-gig-ga i3 zid-da i3 cim ga i3 ligidba i3 saj-bi gan-da
si-dug4 sur-ra-ke4 mu-na-ak-ec
saj-ja2-ni-ce3 hur-ru-um kur-ra-ka mu-ni-ib-la2-e-ne
&urud;ha-zi-in-na-ni kug-bi nagga
hur-saj zubi-ta cu-a bal-a
saj-ja2-ni-ce3 im-ci-ib-ru-gu2-ne
jiri2 ur2-ra-ka-ni an-bar-sug4-ga-am3
hur-saj gig2-ta cu-a bal-a
ti-ni-ta im-da-ab-sur-ru-ne
igi-ni pa5 mu a-ta dirig-dirig-ga-e
kug &d;lugal-ban3-da ba-an-di-ni-ib-bad-bad-de3
nundum-a-na &jic;ig bar kug &d;utu gu2-bi ba-an-gi4
cec-a-ne-ne nu-mu-un-ne-ba-e
gu2-ni un-zig3-ge-ec zi nu-um-me
cec-a-ne-ne gu5-li-ne-ne
ni2-bi-a ad mi-ni-ib-gi4-gi4-ne
ud cec-me &d;utu jic-nu2-a-gin7 mu-zi-zi-ia
dijir nij2 mu-ni-ra-a-ni bar-ta im-da-gub
ne un-gu7 ne un-ka×x
jiri3-ni jiri3 ki us2-sa ba-an-tah
gar3-gar3 kur-ra-ke4 he2-en-tum2-mu-de3 ceg12 kul-aba&ki;-ce3
u3 tukum-bi &d;utu cec-me
ki kug ki kal-kal-la-ac gu3 im-ma-an-de2
jic-gen6-ge-en-na-ka-na ki-bi he2-en-da-x
ud me-en-de3 aratta&ki;-ta i3-re7-a-me-en-de3-en
ad6 cec-me ceg12 kul-aba4&ki;-ce3 ga-ba-ni-ib-kur9-re-en-de3-en
ab2 kug &d;nanna sag2 dug4-ga-gin7
gud-ab2-ba nam-sumun-ba curum-ma taka4-a-gin7
cec-a-ne-ne gu5-li-ne-ne
kug &d;lugal-ban3-da hur-ru-um kur-ra-ka mu-ni-ib-taka4-a-ac
er2 1(dic)-e a-nir 1(dic)-e
er2-e nij2 cag4-ne-ca4-ka
cag4 sag3-ge i-si-ic ja2-ja2-de3
cec-gal-cec-gal &d;lugal-ban3-da kur-ra ba-an-sun5-ne-ec
ud-ba lugal-ban3-da tur5-ra-am3 ud 2-am3 i-ni-in-zal
ud 2-am3 ud mac-am3 ba-an-tah
&d;utu e2-a-ni-ce3 igi-ni ja2-ja2-gin7
mac2-ance curum-ce3 saj il2-i-gin7
ud cu nijin2 a2 ud te-en-na-ra
i3-gin7 su-na mu-na-hal-ha
tur5-ra-na nu-um-ta-ab-ed3-de3
&d;utu-ra an-ce3 igi he2-em-ci-ib-il2-ia-ke4
a-a tud-da-na-gin7 er2 ba-ci-in-pad3
cu sag9-sag9-ga-ni hur-ru-um kur-ra-kam mu-na-ab-zi-zi-zi-i
&d;utu silim ga-ra-ab-dug4 nam-ba-tur5-tur5-de3-en
ur-saj dumu &d;nin-gal silim ga-ra-ab-dug4 nam-ba-tur5-tur5-de3
&d;utu cec-ju10-ne-ka kur-ra mu-un-ed3-de3
hur-ru-um kur-ra ki sumur ki-ka nam-ba-an-tur5-tur5-de3
ki ama nu-gub-ba a-a nu-gub-ba
zu-a nu-gub-ba kal-la nu-gub-ba
ama-ju10 a dumu-ju10 nu-um-me
cec-ju10 a cec-ju10 nu-um-me
ucur ama-ju10 e2-a kur9-ra-na er2-ju10 nu-ce8-ce8
dijir ama dijir a-a ul-sug2-ge-ec-a-ta
dijir nam-ucur-ke4 lu2 ba-ra-an-ed3-de3 im-me-a
ur nu-zu hul-a lu2 nu-zu huc-am3
kaskal nu-zu gaba kur-ra-ka
&d;utu lu2 nu-zu lu2 hul rib-ba-am3
a-gin7 ki-lul-la nam-ma-e
ce-gin7 sahar sis-a nam-ba-da-gu7-e
&jic;ilar-gin7 edin ki nu-zu-ja2 nam-ba-e-de3-cub-bu-de3-en
mu in-na cec-ju10-ne-ka nam-ba-an-tur5-tur5-de3-en
su-lum mar dub3-sa-ju10-ne-ka nam-ba-an-tur5-tur5-de3-en
dim3-ma-gin7 kur-ra muc3 nam-ba-an-tum2-mu
&d;utu er2-na cu ba-an-ci-in-ti
zi-cag4-jal2-la-ni hur-ru-um kur-ra-ka mu-na-ni-ib-ed3-de3
ukur3-e ne-ne ja2-ja2-da ecemen dug3-ga-am3
kar-ke4 ec2-dam-ce3 ed2-da ki-nu2 dug3-dug3-ge-da
ukur3-e nij2 gu7-da-ni
&d;inana dumu &d;suen-na-ke4
gud-gin7 kalam-ma saj mu-na-il2
me-lem4-ma-ni kug &d;cara2-gin7
muc3-a-ni hur-ru-um kur-ra-kam ud mu-un-na-ja2-ja2
&d;inana-ra an-ce3 igi he2-en-ci-ib-il2-ia-ka
a-a tud-da-na-gin7 er2 ba-an-ci-in-pad3
cu sag9-sag9-ga-ni hur-ru-um kur-ra-ka mu-na-zi-zi-i-zi
&d;inana e2-ju10 he2-me-a iri&ki;-ju10 he2-me-a
iri ama-ju10 tud-da kul-aba&ki;
muc-gin7 ki.kal-ju10 he2-me-a
jiri2-gin7 ki-in-dar-ju10 he2-me-a
uj3 gal-gal-la-ju10-ne ma-ra-an-
nin gal-gal-la-ju10-ne ma-ra-an- nin9 gal x
a-a  e2-an-na-ce3 ma-
ka.ni-ka.ni ka si im-me
na4 tur-tur-bi na4 gi-rin hi-li-bi
an-ta &na4;saj-kal-e ki-ta uru×x-uru×x-e
akkil-bi-ta ici za-bu-e
gu3-bi-ta sur jal2 taka4-e
a2-ur2 kur ha-cu-ur2-ra-ke4 muc3 nam-ba-an-tum2-mu
&d;inana er2-na cu ba-an-ci-in-ti
zi-cag4-jal2-la &d;utu u3-sa2-gin7 ba-an-ku
cag4 hul2-la &d;inana-ke4 tug2-gin7 mu-un-dul-dul
i-gi4-in-zu sila gibil ceg12 kul-aba&ki;-ce3 na-jen
gud-de3 tu7 gig2-ga gu7-da
mul amar kug en-nu-uj3-ce3 am3-ci-ri
mul ud zal-le-da-ke4 an-ne im-sar-re
ud babbar-re ji6-a bi2-ib-bur2-re
&d;suen ud-sakar-e silim dug4-ga
a-a &d;nanna &d;utu e3-a-ra si sa2 mu-na-an-cum2
en giri17-zal men-na tum2-ma
&d;suen dumu ki aj2-ja2 &d;en-lil2-la2
dijir en si-un3-na me-te-ac bi2-ib-jal2
me-lem4-ma-ni kug &d;cara2-gin7 &d;utu-ke4 me-lem4 &na4;za-gin3-gin7
muc3-a-ni hur-ru-um kur-ra-ka ud mu-na-ja2-ja2
&d;suen-ra an-ce3 igi he2-en-ci-ib-il2-ia-ka
a-a tud-da-na-gin7 er2 ba-an-ci-in-pad3
cu sag9-sag9-ga-ni hur-ru-um kur-ra-ka mu-na-zi-zi-zi-i
lugal an su3-ra2 nu-mu-ra-tej3-je26-da
&d;suen an su3-ra2 nu-mu-ra-tej3-je26-da
lugal-e nij2-si-sa2-e ki aj2 nij2-erim2-e hul gig
&d;suen-e nij2-si-sa2-e ki aj2 nij2-erim2-e hul gig
nij2-si-sa2-e cag4 hul2-la si sa2-bi ca-ra-da-a-de6
&jic;asal de-hi gal-am3 u3-luh-bi ca-ra-mu2-mu2
nij2-si-sa2-e zu2 kece2-bi e-du8-u3
nij2-erim2 zu2 kece2-bi nu-e-du8
nij2-erim2-e saj-bi um-du.du ejer-bi-ce3 im bi2-ib-tum3
ud cag4-zu i-im-il2-i-am3
nij2-erim2-e muc ze2 guru5-a-gin7 uc11-zu ci-im-ri-e
&d;suen-e er2-na cu ba-an-ci-in-ti nam-til3 mu-na-cum2
jiri3-ni jiri3 ki us2-sa ba-an-tah
2(man)-kam-ma-ce3 gud babbar an-ur2-ta e3-a
gud ha-cu-ur2-ra nam-e-a-ak-e
&kuc;gur21ur3-ra ki us2-sa igi tab unken-na
&kuc;gur21ur3-ra e2 nij2-gur11-ta e3 igi tab juruc-a
cul &d;utu si-muc3 kug-ga-na an-ta mu-ta-la2
x kug x ga
me-lem4-a-ni hur-ru-um kur-ra-ka ud mu-na-ja2-ja2
kug &d;lugal-ban3-da hur-ru-um kur-ra-ka mu-na-cum2
&d;udug sag9-ga-ni an-ta im-ta-la2
&d;lamma sag9-ga-ni ejer-a-na ba-e-jen
dijir nij2 mu-ra-ni bar-ta ba-gub ba-ed3-de3 im-ta-an-e3
&d;utu-ra an-ce3 igi he2-en-ci-ib-il2-ia-ka
a-a tud-da-ni-gin7 er2 ba-an-ci-in-pad3
cu sag9-sag9-ga-ni hur-ru-um kur-ra-ka mu-na-zi-zi-i-zi
&d;utu sipad kalam-ma a-a saj gig2-ga
nu2-a-zu-ne uj3 ci-mu-e-da-nu2
cul &d;utu zi-zi-da-zu-ne uj3 ci-mu-e-da-zi-zi-i
&d;utu za-e-da nu-me-a
mucen-e gu nu-du saj ce29-ec2 nu-di
lu2 dili du-ur2 cec-tab-ba-ni-me-en
&d;utu lu2 2 du 3-kam-ma-bi za-e-me-en
hul3 la2 &jic;igi-tab-ba-ni-me-en
ukur3-re lu2-lul-e lu2 tug2 nu-tuku-e
gaba ud-da-zu &tug2;zulumhi kug-gin7 ca-mu4-mu4
e2 ur5-ra tug2 siki babbar bar-ba im-dul
ab-ba-ab-ba gu2-tuku-gin7
bur-cu-ma-e-ne gaba ud-da-zu
a-ar3 ud ul-le2-a-ac ci-im-dug3-dug3-ge-ne
gaba ud-da-zu i3-gin7 rib-ba-am3
am gal-gal-e dub3 am3-mi-jal2
nij2 ku-ba kac3 nij2 di i3-ib-sur-ra
ur-saj dumu &d;nin-gal-la bur2-bur2-babbar ci-mu-e-ci-ib-za
ki-ba lu2-lu2 gud sub2-ba-ke4 tug2-ba lu2×kar2-lu2×kar2 gud sub2-ba-
x du8-a-ni x x x
cec cec-a-ni-a ba-ci-in-la2
apin-a-ni ki a2-ba-ka am3-mi-ni-in-gub-gub-bu
i-lu-zu dug3-ga dug3-ga-am3 an-e mu-un-ci-ib-us2
ur-saj dumu &d;nin-gal-la me-tec2 am3-i-i-ne
kug lugal-ban3-da hur-ru-um kur-ra-ta im-ma-da-ra-ta-e3
ud-bi-a zid-du cag4 kuc2-u3 &d;en-lil2-la2-ka u2 nam-til3-la i-im-tud
id2 hal-hal-la ama hur-saj-ja2-ke4 a nam-til3-la im-tum3
u2 nam-til3-la-ka zu2 nam-mi-in-gub
a nam-til3-la-ka um nam-mi-in-rig7
u2 nam-til3-la-ka zu2 he2-em-gub-bu-a-ka
a nam-til3-la um he2-em-rig7-a-ka
gu2-e-ta umbin 1(dic)-a-ni ki mu-un-dab5-dab5
ki-bi-ta ance kur-kur-ra-gin7 am3-gul-e
dur3ur3 dili du-e &d;cakkan2-na-ke4 hur-saj i3-si-il-le
dur3ur3 uru16 gal-gin7 kucum i3-tag-tag-ge
dur3ur3 sal-la kac4-e kij2-ja2-am3 kac4 im-mi-dar-dar
ji6-bi-ta ud te-en-ce3 na-jen
hur-saj cag4-sig &d;suen-ne-ka kac4 mi-ni-ib-kar-kar-re
1(dic)-a-ni-im lu2 igi nijin lu2 nu-mu-un-da-bar-re
&kuc;mac-li-um-e nij2 si sa2-e
&kuc;a-ja2-la2-e nij2 sa2 dug4-dug4-ga
cec-a-ne-ne gu5-li-ne-ne
a sed4-gin7 ninda ki-a mu-un-da-an-du8-uc-am3
kug &d;lugal-ban3-da hur-rumum kur-ra-ta im-ma-ra-an-il2-il2
gu2 ne-mur-ra-ka ba-an-ce21
&jic;bunij2(lagab×jar) x ne a bi2-in-ra
igi-ni-ce3 mu-un-ta-jar-ra mu-un-si-il
na4 sur cu im-ma-an-ti x
tec2-bi he2-em-ra-ra-a-ta
u3-dub2 dar-dar-ra gu2 edin-e ba-ni-in-nu2
&na4;zu2 sal-la izi bi2-in-
izi-bi cag4-sig-ga ud-gin7 mu-na-an-e3
&ninda;gug2 du8 nu-zu &im;cu-rin-na nu-zu
ne-mur 7-ta ninda gi-izi-ec-ta-a ba-ra-an-du8
ninda ni2-bi-a en-na am3-cej6-cej6
gi-cul-hi kur-ra ur2-ba mi-ni-in-bur12-bur12 pa-ba mi-ni-in-suh-suh
gu2-en gug2-ga-ka cukur2-ud-ce3 zu2 ba-ni-in-kece2-kece2
&ninda;gug2 du8 nu-zu &im;cu-rin-na nu-zu
ne-mur 7-ta ninda gi-izi-ec-ta ba-ra-an-du8
lal3 zu2-lum-ma nij2 ku7-ku7-da hi-li ba-ni-in-du8-du8
am su4 am sig7 am si guru3-guru3
am cag4-sig-ga nam-a-a ak
am su4-su4 hur-saj ki sikil-la akkil-bi kij2-ja2
u3 ur5-re cim-gig ce-am3 i3-tukur2-re
jic ha-cu-ur2-ra &u2;numun2-bur i3-ma5-ma5
pa &jic;ce-nu &u2;ki.kal-gin7 u2 giri17-ba mu-un-si-im-me
a id2 hal-hal-la-ka i-im-na8-na8-de3
&u2;i-li-in-nu-uc u2 sikil kur-ra-ka bu-lu-uh3 mu-un-si-il-si-il-le
am su4 am kur-ra u2-a sub2-ba-bi
1(dic)-am3 dub3-ba-na im-ma-ra-an-dab5
&jic;ce-du10 kur-ra ur2-ba mi-ni-in-bur12-bur12 pa-ba mi-ni-in-suh-suh
&jic;i-ri9-na-bi &u2;a.numun2 gid2-da a-cag4-ga-ke4
kug &d;lugal-ban3-da jiri2-ta ba-ra-an-cab
am su4 am kur-ra saman-e bi2-in-la2
mac2 su4 mac2-ud5 mac2-sa-la2 mac2-sa-kece2-kece2-sa mac2-gu2-e3-gu2-e3
u3 ur5-re cim-gig ce-am3 i3-tukur2-re
jic ha-cu-ur2-ra &u2;numun2-bur-gin7 i3-ma5-ma5
pa &jic;ce-nu &u2;ki.kal-gin7 u2 giri17-ba mu-un-sim-me
a id2 hal-hal-la-ka i-im-na8-na8-ne
&u2;i-li-in-nu-uc u2 sikil kur-ra-ka bu-lu-uh3 mu-un-si-il-si-il-le
mac2 su4 mac2-ud5 u2-a sub2-ba-bi
2-am3 dub3-ba-na im-ma-ra-an-dab5
&jic;ce-du10 kur-ra ur2-ba mi-ni-in-bur12-bur12 pa-ba mi-ni-in-suh-suh
&jic;i-ri9-na-bi &u2;a.numun2 gid2-da a-cag4-ga-ke4
kug &d;lugal-ban3-da jiri2-ta ba-ra-an-cab
mac2 su4 mac2-ud5 mac2 2-a-bi har-gam-ce3 bi2-in-la2
bi saj x
-uc im-ta-an-dub
1(dic)-a-ni lu2 igi nijin nu-mu-un-da-ab-bar-re
lugal-ra u3-sa2-ge sa2 nam-ga-mu-ni-ib-dug4
u3-sa2-ge kur nam-gu2-ka3-ke4
ku-kur galam-ma-gin7 cu e2-jar8-gin7 gul-la
cu-bi galam-am3 jiri3-bi galam-am3
nij2 igi-bi-ta lal3 cu2-cu2-e
igi-bi-ta lal3 dirig-dirig-ga-e
ugula nu-zu-e nu-banda3 nu-zu-e
nij2 ur-saj-ra a2-jal2-la2-e
&jic;da-ha-ca &d;nin-ka-si-ka-ke4
&d;lugal-ban3-da u3-sa2-ge sa2 nam-ga-mu-ni-ib-dug4
&u2;i-li-in-nu-uc u2 sikil kur-ra-ka ki-nu2 jar-ce3 mu-un-jar
&tug2;zulumhi-e mu-un-barag2 gada babbar bi2-in-bur2
e2 ur5-ra a tu5-tu5 nu-jal2-la ki-bi-ce3 sa2 im-dug4
lugal u3-sa2-ge la-ba-an-nu2-a ma-mu2-de3 ba-nu2
ma-mu2-da &jic;ig-e nu-gi4-e za-ra nu-gi4-e
lul-da lul di-da zid-da zid di-dam
lu2 hul2-hul2-le-de3 lu2 cir3-cir3-re-de3
&gi;pisaj kad5 dijir-re-e-ne-kam
unu2 igi sag9 &d;nin-lil2-la2-kam
ad gi4-gi4 &d;inana-kam
ga-bi2-ib2-lu-lu nam-lu2-ulu3-ka gu3 lu2 nu-til3-la
&d;za-an-gar3-ra dijir ma-mu2-da-ke4
&d;lugal-ban3-da ni2-te-ni gud-gin7 -ca4
amar ab2-cilam-ma-gin7 gu3 nun im-me
am su4-e ja2-a-ra a-ba-a ma-ra-ab-cum-
i3-udu-bi ja2-a-ra a-ba-a ma-ra-ab-zal-x-e
&urud;ha-zi-in-ja2 kug-bi nagga cu im-ma-(x)-ti
jiri2 ur2-ra-ja2 an-bar-sug4-am3 im-ma-da-x x
am su4 am kur-ra-ke4 lu2-jecpu2-gin7 ga-am3-ma-du.du lu2-lirum-gin7 ga-am3-ci-gam-gam
lipic-bi he2-em-ta-ab-zig3 &d;utu e3-a-ra u3-mu-na-jar
mac2 su4 mac2-ud5 mac2 2-a-bi saj-du-bi ce-gin7 um-ta-a-dub
uc2-bi si-dug4-ga um-ma-ni-in-de2-de2
ir edin-na du.du-a-bi
muc ul4 kur-ra-ke4 si-im he2-em-ci-ak-de3
&d;lugal-ban3-da i-im-zig3 ma-mu2-da im-bu-lu-uh3 u3-sa2-ga-am3
igi-ni cu bi2-in-kij2 nij2-me-jar sug4-ga-am3
&urud;ha-zi-in-na-ni kug-bi nagga cu im-ma-an-ti
jiri2 ur2-ra-ka-ni an-bar-sug4-am3 im-ma-da-muc2
am su4 am kur-ra-ke4 lu2-jecpu2-gin7 im-ma-du.du lu2-lirum-ma-gin7 im-ma-ci-gam
lipic-bi im-ta-an-zig3 &d;utu e3-a-ra mu-na-an-jar
mac2 su4 mac2-ud5 mac2 2-a-bi saj-du-bi ce-gin7 im-ta-an-dub
uc2-bi si-dug4-ga im-ma-ni-in-de2-de2
ir-bi edin-na du.du-a-bi
muc ul4 kur-ra-ke4 si-im im-ci-ak-de3
&d;utu nam-ta-e3-ac x
lugal-ban3-da mu &d;en-lil2-le zi
an &d;en-lil2 &d;en-ki &d;nin-hur-saj-ja2-ke4
si-dug4-ta jicbun-na im-ma-ni-in-dur2-ru
kur-ra ki jar-ra mu-un-ak-a mu-un-lu-
jicbun ba-ni-in-jar ne-saj ba-ni-in-de2
kac gig2 kurun ziz2 babbar
jectin na8-na8 gu2-me-ze2 dug3-ga
edin-na a sed4 ki-ce3 im-ma-ni-in-de2-de2
uzu mac2 su4-ke4 jiri2 bi2-in-ak
ur5 nij2 gig2 izi im-mi-ni-in-si
na-izi sig9-ga-gin7 i-bi2-bi bi2-in-mu2
i-gi4-in-zu &d;dumu-zid ir dug3-ga amac-a kur9-ra-a
nij2 cu dug4-ga lugal-ban3-da
an &d;en-lil2 &d;en-ki &d;nin-hur-saj-ja2-ke4 dug3-ga-bi mu-un-gu7-uc
a2 sikil-la ki dadag-ga-bi
barag &d;suen-na kug-gin7 mi-ni-in-ri
barag &d;utu barag &d;suen-na-ka igi-nim-ce3 ba-du3
barag 2-a-bi ka cu za-gin3 &d;inana-ka ce-er-ka-an ba-ni-in-dug4
&d;suen-e jic da cu ka ni
a2-an-kar2 a ba-an-tu5-tu5
iri an-na a tu5-a-ni
gu2-en gug2-ga-ka me-te-ac bi2-ib-jar
x x zi &d;en-ki a-a dijir-re-e-ne an-da-ak-ak-ec
an jal2 taka4-a x mu-un-dab5-ba nam su bar dur sar in-jal2-le-ec
x x bu mac dur sar-gin7 saj cu mu-ni-in-jal2-le-ec
&jic;pec3 ce-er-gu hi-li bur-ra-gin7
a2-ne-ne-a mu-un-de3-la2-la2
mac-da3 kac4 kar-re &d;suen-na-me-ec
nij2 ur5 sag9-sag9 &d;nin-lil2-la2-me-ec
&d;ickur-ra a2-tah-a-ni-me-ec
gu dub2-bu-me-ec ce dub2-bu-me-ec
mac2-ance jic-hac ak-a-me-ec
ki-bal hul gig &d;suen-na-ce3 ud-de3 du.du-e-me-ec
lu2 ud-de3 du.du-e e-ne-ne he2-en-na-me-ec
ud gid2-da ud cu4-ce3 im-mi-ib-nu2-u3-ne
ji6 lugud2-da e2 du3-ba mu-ni-ib-ku4-ku4
ud gid2-da ji6 lugud2-da dam jic-nu2-a mi-ni-ib-nu2-u3-ne
ud ga lam nij2 giri17-zal im-ma-ab-cum2-mu-ne
ji6 u3-na suh10 za-gin3 im-ci-ib-kece2-re-de3-ne
si-si-ig sim&mucen;-sim&mucen; &d;utu-ka ur2-ba cu mi-ni-in-te
e2-e2-a i-im-ku4-ku4-ne
e-sir2-e-sir2-ra gu2 mu-un-gid2-gid2-i-ne
ga-ab-dug4 inim dug4-ga-ab cu-a ga-bi2-ib2-gi4-me-ec
ama-ra kij2 dug4-ga nin gal-ra inim gi4-a
da jic-nu2-da-ka ki-nu2 ak-a
x sig9-ga-a saj jic ra-ra
x ku10-ku10-ga zuh-ha-a-ba
x &jic;ig &jic;bancur nam-lu2-ulu3-ta ba-ta-an-e3
x cu-a mi-ni-ib-bal-e-ne
tec2-bi za-ra-za-ra zu2 mu-ne-kece2
ur-saj uc gid2-da lu2-ce3 nu2-nu2 x
&d;utu uc gid2-da lu2-ce3 nu2-nu2-u3-a
ur-saj cul &d;utu inim zid-da-kam
cir3 zu ka x-a cag4 inim-ma-zu-a
an ki x gi ka-inim-ma-bi si um-mi-in-sa2
ka-inim-ma x di cul &d;utu-kam
&d;a-nun-na dijir gal-gal-e-ne nu-mu-un-zu-uc-a
ud re-ta (x) &d;utu unu &d;en-lil2-la2
nam-nijir gal an-na x x mu-na-an-cum2
di kur-kur-ra x x mu-na-an-tah
pa si te x  dijir-re-e-ne-ke4
ab-ba iri gal-zu x x e3 ab gal an kug-ga
an ki x gi ka-inim-ma-bi si im-mi-in-sa2-ta
ka-inim-ma-ke4 si sa2 cul &d;utu-kam
&d;a-nun-na dijir gal-gal-e-ne nu-mu-un-zu-uc-a
x kug bad-bad-e-ne-kam me3 kug x  x x
x x x saj cu ak nu-mu-su-bu-x x-ne
bad am x da bad si x
bad-bad x x lagab gu2 ba ab
ejer x x cu ni2-ba gi4-gi4
&d;utu-ra &d;en-lil2-la2 dijir ki mah-a
sun4 mu2 dumu &d;nin-gal-la mu-na-da-an-ku4-ku4
&d;suen x x mu-na-an-cum2-mu-uc cen mu-na-ab-tah-e-me-ec
nam kur-kur-ra-ke4 cu-ne-a mu-un-na-ni-in-gen6-ne2-me-ec
ji6 u3-na-ka cah gig2 mu-un-zu-uc
an-bar7-gana2-ka &d;utu-ur2 ka-inim-ma-ka-ni igi-ce3 x-bi mu-un-da-jal2
an-na cir3 zu igi-ni x mu-un-jal2
&d;udug nin mu x x dijir nu-mu-un-da-sa2
nij2 x-ne-ne igi-ne-ne-kam
an &d;en-lil2 x x &d;inana dijir mu-un-ne-en-kur9
x x ra mu  sa car2-ra cir3-ra mu-un-zu-uc
da x du.du ah da x nu-kece2 gir5-gir5-re-de3 igi bi2-in-du8-ru-uc
ka cec nij2 cec mul-la-ba ab-lal3-ta mu-un-ne-gag mu-un-ne-en-tu
&jic;ig kur cuba jic-gan kur cuba
mi-tum x x &d;kal-kal an-na
har-ra-an x x x nun &d;inana u ga lil2-ta e3-a  jir2-ta e3-a
&jic;tackarin x x kur cuba-ta e3-a
an x x an kug-sig17 ban3-da
ma x x x lu an x x x me3 ba-sug2-ge-ec
me3 x  x ra-gin7
cag4  x &d;inana ec2 za-gin3 mi-ni-ib-sar-sar-e-ne
lu2 cag4 &d;inana sag9-ge-me-ec me3 ba-sug2-ge-ec
me3 izi-jar-bi 14-me-ec nu-ga-mu-rib-ba-me-ec nu-gu2-mur-rib-
ji6 mac-a e2 saj jar-ra cu
ji6 u3-na-ka izi-gin7 mu-un-sar-sar-re-de3-ec
zu2 kece2-da nim-gin7 mu-un-na-jir2-jir2-re-de3-ec
mir cag4 sig10-ga me3-ka
a mah e3-a-gin7 gu3 nun mi-ni-ib-be2
lu2 cag4 &d;inana sag9-ge-me-ec me3 ba-sug2-ge-ec
izi-jar me3 7-me-ec nu-ga-mu-rib-ba-me-ec nu-gu2-mur-rib-ba-me-ec ni2 gu3-mur-ri-be2-me-ec
an sig7-ga men saj il2-la-gin7 ul-la ba-an-sug2-ge-ec
saj-ki-ne-ne igi-ne-ne an-usan sig7-ga-me-ec
jectug2-ne-ne &jic;ma2 x -la2-me-ec
ka-ne-ne cah jic-gi nam-a-a ak-me-ec
ka me3-ka gub-ba-ne-ne
zi-cag4-jal2-bi du3 sag3-ge-ne
zi ir-bi ud ru ud tej3-je26 kid ki mu-un-ne-hul-uc
lu2 cag4 &d;inana sag9-ge-me-ec me3 ba-sug2-ge-ec
&d;nin-tur5 an-na car2-car2-me-ec
zi an-na cu bi2-in-du8-uc
cita3 kug mul-mul zag an ki-ce3 mu-un-ne-de3-jal2
&d;nin-tab.ku.libir mu-un-ne-de3-jal2
mul ud zal-le-da-ke4 an-na mul mu-un-ne-ur4-re
&d;utu agrun-ta e3-a-ni
cita3 kug an-na-ke4 si mu-un-na-ab-sa2-e
dijir si sa2 nitah2-da nu2-a
dijir erim2-du cag4 nij2-erim2 jal2
dijir x x hi-hi-me-ec
e-ne-ne-ne &d;nanna-gin7 &d;utu-gin7 &d;inana me 50-gin7
an ki zag-ba jic mu-un-ni-kam
nij2-erim2 dug4-ga ensi-bi-me-ec
nij2-a2-zig3-ga igi du8-bi-me-ec
x mu-un-zu-ub3 cu mah mu-un-zu-ub3
ha nu mu-un-zu-ub3 bur sum ma ba-zu-ub3
an sig7-ga-am3 mul car2-ra bi2-in-zu-ub3-bu
mac-te jic-bur2-gin7 bal-e-de3 &mul;&jic;gigir bi2-in-zu-ub3
&jic;erin duru5 kur ha-cu-ur2-ra-ke4 ki -un-ak
an-ur2 an-pa sa-par3
x
ab bur2
unu2 &d;
igi an-na
&d;nanna
ka za
x da
na -de3
ku6-ta jiri3-pax(pad)-ra2  ab-de5-de5-ge
-ju10 za-e ne ka
-da-la2-en
-sag9-ge
x-te-e
x-e
x il2
il2
x
mu-ud-na-ju10 jiri3-pax(pad)-ra2 cag4 ku6-ta -de5-de5-ge
u2 dam-gin7 ze2-ba edin-na nu-un-mu2
cah2  x il2-e
me-a dam-ju10 im-me
nam-tar -na-te
dumu-nitah tur-ra-am3 e2 ad-da-ni sar-ra
nij2-gig &d;nin-urta-kam
dug4-ga-ab dug4-ga
zig3-ga-ab zig3-ga
ga-ab-x ga-ab-sar
lu2 ki x ga
ka an x x ra
nu-mu-da-di-di-e
di x x (x)-di
kud-kud-da-bi
nij2-erim2-e
ha-lam-me-de3
&d;utu ki aj2 x a
sag9-ga cu-am3
hul cu am3-ga-am3
sag9-ga cag4-ge cu nu-bar-re
hul cag4-ge cu nu-di-ni-bar-re
sag9-ge ki dur5-ru-am3 cag4-ge nu-da13-da13
hul e2 nij2-gur11-ra ur5-e la-ba-an-gu7-e
hul-da id2-da ma2 he2-en-da-an-su
an-edin-na &kuc;ummud he2-dar-dar
kalag-ga-ce3 sig9-ga bar-rim4-ma nam x
ad x x x nam-ba-an-gi4-gi4
nun me-me x x
x ni x x
lu2 pa x x x
ud al-e3  nam al-tar
igi-zu x x  he2-en-ci-jal2
jic-cub u3-us2-sa-ab ama-zu hul2-la-ab
kac4 dug4-ga-ab dijir-zu hul2-la-ab
dam ki  ni
uc x x he2-dug3-dug3
jectin x (x) x
x x x x x
x-ga
lu2
dumu
dumu
ukur3
x x x x
an x x li x x

x  x x
2(min) i3-lul-lul x
x x x ha-ba-x x
x tug2 x ba-ra-x

x
bar
lu2 x
ha x
ha-ma-jal2-e lu2-kur2-ra ib2-gu7
an uga&mucen;-am3 ki &d;nin-kilim-am3
edin-e ur-mah-e e2 x  me-ce3 ga-jen
alan mu-sag9
ucbar7 mu-un-da-hul2
i-gi4-in-zu lu2-ulu3-am3
x pa
e zi-zi
x x e
x x x x
mucen
mucen x
sa-zu
i3-du
i3-suh3-suh3
ba-an-du
mu-ni-ce3 ib2-x
&gi;en3-bar x
a gal-la gub-ba
igi-ni &d;utu an x x
ki-sikil e2 ucbar7
tuc-a tuc x x
igi-ni ama5-ni x x
an al-cu2-cu2-ru im nu-cej3-am3
im al-cej3 &kuc;e-sir2 nu-du8-e
&id2;idigna ka-ba nu-un-zur-re
a-gar3-re nu-si-si
nu-
igi x
lu2
x (x) x he2-jal2
x x gu7 du
&lu2;ni2-zu-ka-kam
il2-mu-ub
ga-ba-ab-il2
tah-mu-ub
ga-ba-ab-dug4
lu2-lul-la-ce3 ni2 buluj5
ni2 nu-il2 &kuc;a2-ja2-la2 cu-ce3 la2
an i3-gur3-ru ki cu-ni-ce3 la2
usu-tuku lugal ki-in-du-ke4
ha-ma-da-gub-be2-en gudug-e-ne
ib2-a gam-me-en acgab-e-ne
zi &d;en-ki e2-a ba-ra-zal-zal-e &lu2;azlag2-e-ne
dumu dam-e-ne cajan-la2-e-ne
kug ta ba-an-de6
u3 ce ta ba-an-de6
tur-tur (x)-ra lagab &na4;za-gin3-na
kug x x ib2-dirig
x x ga-ba-an-lu
x x tec2-bi dumu lugal-la-kam
cag4 gu7 ub-dirig a-nir-ra
cag4 gu3 sig10-ga dumu lugal-la-ke4
sukux(sukud)-ra2 an-na cu nu-um-la2
dajal-e ki-in-du la-ba-an-cu2-cu2
kalag-ga ki-nu2 ni2 nu-mu-un-gid2-de3
za-e-me-en ud-gin7 dug4-dug4-ga pirij-gin7 ni2 he2-gub
x x (x) x kiri6-a
x
engar du x x x u3
tur x  ki
cu-ni &jic;bancur-ra
eme-ni e2-gal-la
tur-bi gu7-a mah-bi til3-la
di4-di4-ba jen-na jiri3-zu ki-a gub-ba
ib2 dab ba-an-de2
igi bar-ra ga-ba-ab-il2
cag4 si-ju10 im-du3-a ga-ra-a-gul
ib2 he2-hul
ib2 dab ba-an-de2
nu-mu-un-kal-la
a-na ga-ab-dug4
2(min) ga-ab-dug4
2(min) ga-ab-tah
lul i3-sun7
lul dug4-dug4
eme sig dug4-dug4
an-kur2
an-kur2-kur2
igi an-kur2-kur2
bi2-za-za
a-na-am3 gub-ba-ni
a-na-am3 tuc-a-ni
du-du nam-gir5-re a2-bi in-jal2
di4-di4-ba x x
ud mu-da-zal-e
dumu x x x
an ac ud mu-da-x x x
cul-cul x x-bi
igi-ni im-ci-x x
i3-du x (x) x
a-na-am3 x x x
saj ni x x ri
x ki lu2 x jal2
lu2-lul i-lu
ma-ab-be2-a
x x ul an-de2
x x
kur2-ra
-am3
gi ne
ul
du-a
-bal-a
x-ra
-ni
-ra
x-kam
-ra
-un-zu
ki-ma
x x x x tud-da
igi &d;utu cudu3-de3
cag4 &d;utu dajal-la
dumu &d;utu kug-ga-kam
cub-ba &d;utu sag9-ge-de3
ma2 gu7-gu7 kar-ra an-dab5-be2
lu2 gu7-a
dijir an-dab5-be2
e2-&na4;kinkin(har)-e du14 he2-en-jal2
geme2 nij2 zuh-a he2-em-ma-ab-ed3-de3
gala-e ur-mah-e edin-na ni2 mu-ni-ib-tej3-je26
kan4 &d;inana-ta x-be2-ne
gudug-ge-ne ba-e-du
cec-zu edin-na ta-am3 mu-un-na-ak-e-ce
kug tuku cag4 an-hul2
ce tuku ur5 an-sag9
nij2-ur2-limmu2 tuku-e u3 nu-un-ci-ku-ku
an
cah2 niga ab-cum-de3 nij2 i3-gu7-a-ju10 ga-ab-sug6-e-ce
&cah2;ze2-eh tur-e cu al-gu4-ud-gu4-ud-de3 sag9-ga-ac-am3 je26-e nu-gu7-e-ce
e2 gul-gul-e kug i3-gul-e
e2 gul-e kug-sig17 i3-gul-e
dam u3-mu-un-si gam-am3 geme2 ug5-ga-am3
u3-mu-un-si gam-am3 arad ug5-ga-am3
ga-gid2 mu-un-da-ku5-ru cu-bi bar edin-na mu-da-an-du
im-ba am3-ja2-ja2
ba-ab-ak i3-
saj bul-e id2-da bal-e
&kuc;ummud zi lu2-kam &kuc;e-sir2 igi lu2-kam
dam dim4-ma lu2-kam dumu-nitah jissu lu2-kam
dumu-munus saj cu jar lu2-kam e2-gi4-a gal5-la2 lu2-kam
&d;utu bar-ra cu he2-en-ne-cu2 ni2-zu cu nu-zu-a kur9-ni-ib
kac ga-an-ze2-eb-ba ucur nu-mu-un-kal-e

&d;ic-bi-er3-ra-ra u3-na-a-dug4
&d;i-bi2-&d;suen lugal-zu na-ab-be2-a
en-na &d;en-lil2 lugal-ju10 me-ce3 i-im-jen-ne-en
za-e ur5-gin7 ka i3-bal-e
ud-da &d;en-lil2-le ja2-a-ra hul ba-an-gig
dumu-ni &d;suen-na-ra hul ba-an-gig
urim2&ki; lu2-kur2-ra bi2-in-cum2-mu
ki cag4-ba nu-me-a lu2-kur2 im-zig3-ge kur-kur im-suh3-suh3
ud &d;en-lil2-le dumu-ni &d;suen-na-ra im-me-gur
za-e inim-zu jickim im-ma-an-tuku
20 gun2 kug-babbar ce sa10-e-de3 cu ba-e-ti
2 ce gur-ta-am3 kug-babbar 1 gij4-e bi2-in-sa10-sa10-e
ja2-a-ra 1 ce gur-ta-am3 za-e mu-un-gen6
puzur4-&d;nu-muc-da cagina bad3 igi-hur-saj-ja2
mar-tu lu2-kur2-ra cag4 kalam-ma-ju10-ce3 a-gin7 im-da-an-kur9-re-en
en-na &jic;tukul sag3-ge-de3 nam-mu-e-ci-in-gi
lu2 saj-du nu-tuku kalam-ma i3-jal2-la
a-gin7 mar-tu-e an-ta nam-mu-ci-in-gi
nin &d;a-ru-ru e2 kec3&ki;-a
hur-saj ki sikil-la u3-tud-da
&d;nin-tur5 ama mah kur-kur-ra-ka
ama &d;nin-tur5 nin &d;a-ru-ru e2 kec3&ki;-a
hur-saj ki sikil-la u3-tud-da
&d;nin-tur5 ama mah kur-kur-ra-ka
su zig3 pirij-ja2-ka ci-mi-ni-in-e3
en mu-un-u3-tud lagar mu-un-u3-tud
lugal barag kug-ga &d;nin-tur5-re bi2-in-u3-tud
&d;nin-tur5 su zig3 pirij-ja2-ka ci-mi-ni-in-e3
en mu-un-u3-tud lagar mu-un-u3-tud
lugal barag kug-ga &d;nin-tur5-re bi2-in-u3-tud
x x zu nij2 saj-bi-ce3 e3-a
&d;nin-tur5-re saj-ja2 ca-mi-ni-in-jal2
x hi-li-a tud ki us2-sa
ama &d;nin-tur5 x zu nij2 saj-bi-ce3 e3-a
&d;nin-tur5-re saj-ja2 ca-mi-ni-in-jal2
&d;nin-tur5 x hi-li-a tud ki us2-sa
sa-gid2-da-am3
nin gaba-jal2 nam-nun an ki-a
x &d;nin-tur5 u3-tud-da
x abzu-ta nun-e jar-ra
kur gal &d;en-lil2-da cu sa2-a
&d;nin-tur5 nin gaba-jal2 nam-nun an ki-a
x &d;nin-tur5 u3-tud-da
x abzu-ta nun-e jar-ra
kur gal &d;en-lil2-da cu sa2-a
ab2 amar-bi-ta gu3 nun mu-na-ab-be2
ama &d;nin-tur5-re i-lu-bi-ta mu-un-na-an-kij2-e
ama &d;nin-tur5 nin mah kec3&ki;-a
kur gal &d;en-lil2-da cu sa2-a
&d;nin-tur5 ab2 amar-bi-ta gu3 nun mu-na-ab-be2
ama &d;nin-tur5-re i-lu-bi-ta mu-un-na-kij2-e
ama &d;nin-tur5 nin mah kec3&ki;-a
kur gal &d;en-lil2-da cu sa2-a
ki-tuc kug giri17-zal-la ki-tuc nij2 lu-lu-a
ama &d;nin-tur5 barag tuc-a-ni
me mah kug-sig17-ga-am3 me-te uj3 lu-a
nam-en nam-lugal &d;en-lil2-ce3 jal2-la
&d;nin-tur5 ki-tuc giri17-zal-la ki-tuc nij2 lu-lu-a
ama &d;nin-tur5 barag tuc-a-ni
me mah kug-sig17 me-te uj3 lu-a
nam-en nam-lugal &d;en-lil2-ce3 jal2-la
sa-jar-ra-am3
tigi &d;nin-tur5-ra-kam
&d;alad x
&d;amar-&d;suen  cag4 mu-un-x
lu2 &urud;ha-zi-in-na e2-e ku x
&d;amar-&d;suen-na ec3-e abzu-a
kug-sig17 du3-a &na4;za-gin3 cu tag x
e2-e du3-u3-de3 cu-ni mu-un-jar
&d;amar-&d;suen-na lugal-e e2-e du3-u3-de3 cu-ni mu-un-jar
lugal-e uj3-e ba-da-an-bal kur-ra x
e2-e mu 1-kam-ma ba-an-cub ki-bi-ce3 nu-mu-un-gi4
&d;amar-suen-na me nam-lugal-la-na x
mu 2-kam-ma ba-an-cub ki-bi-ce3 nu-mu-un-gi4
&d;amar-&d;suen-na lu-bu-uc-tum nam-lugal-la-ka-ni tug2-mu-dur7-ra ba-an-x
mu 3-kam-ma ba-an-cub ki-bi-ce3 nu-mu-un-gi4
&d;amar-&d;suen-na jic-kin2-kin2-na jickim-bi nu-bur2-ru
mu 4-kam-ma ba-an-cub ki-bi-ce3 nu-mu-un-gi4
abgal-e dug4-ga u3-na-dug4 jic-hur e2-e pa e3 nu-mu-un-ak-e
mu 5-kam-ma ba-an-cub ki-bi-ce3 nu-mu-un-gi4
ec3-e abzu-am3 kalag-ga-ce3 cu mu-ra-ra-e-ne
mu 6-kam-ma ba-an-cub ki-bi-ce3 nu-mu-un-gi4
jic-hur e2-e mu-un-kij2-kij2-e nu-mu-ni-in-pad3-de3
mu 7-kam-ma ba-an-cub ki-bi-ce3 nu-mu-un-gi4
&d;en-ki-ke4 e2-bi-ce3 e2 nu-me-a ba-an-na-dug4
mu 8-kam-ma e2 du3-u3-de3 cu-ni mu-un-jar
mu 9-kam-ma-ta &d;amar-&d;suen lugal-e
e2-udun-na en gal-an-zu har-ra-gin7 ba-du3
ud-ba en-e e2 ni2-te-na-ka
en gal &d;en-ki ki-bi ba-da-an-hul
x-a-ni mu-un-du.du ()
kuc2-a ki-a du.du gaba x  x x
a-a &d;en-ki eridug&ki;  mu-un-dim2
sukkal-a-ni  gi-gi gal mu- nu-kuc2  x il2
x
x jiri3 sud-su3-ud x
saj kece2 ki dajal-la
&d;en-ki-ke4 igi il2-la-a-ni
e2-bi um-ta-e3-a abzu-a
ud-ba nam-lu2-ulu3 cu nu-sag9-ga di nam
jizzal sud-a inim jectug2 nu-dug4
ba-dun-dun umbin ru-gu2-ni nu-du8-e
cag4 hul dim2-dim2 nij2-erim2 ak-ak sag9-ga
&d;amar-&d;suen-na e2 &d;en-lil2-la2-ce3 du3-u3-de3
en  x x
e2 &d;en-ki-ka3-ce3 du3-u3-de3 mac2-e cu mu-un-gid2-da-a
mac2-bi-ta e2 du3-a nu-mu-na-ab-be2 cu-ni la-ba-ci-in-jar
lugal-e mu-ni ud su3-ra2-ce3 ja2-ja2-de3
&d;amar-&d;suen mu-ni ud su3-ra2-ce3 ja2-ja2-de3 mu-
x mu e2 &d;en-ki-ke4
en nun gal-an-zu x  bi x
x
lu2 urud ha ri x in  cag4  ba x x
&d;amar-&d;suen lugal nam-tar-ra-ni cag4-bi () nu-mu-un-ba-ba
en ud sumur huc erim2-ma x x x
an x x kalag-ga en-ju10 uj3 til3 a-a ugu  ri
ud gal x er9-ra gu3 ra-ra im-mi-in-x x x x
en nam-cul-la-ni a2-nun-jal2 a x x x jal2
bar-sud-am3
ur-saj ki-bal-a gu3 ra-ra saj huc-bi bi2-tu10
ceg12-bi ni2 bi2-te in-dal-bi an-na ba-e-ed3
sumun2 zid ki-bal-a gu3 ra-ra saj huc-bi bi2-tu10
ceg12-bi ni2 bi2-te in-dal-bi an-na ba-e-ed3
dijir a nun-na iri-tuc um-te-ri &d;lamma-bi mu-u8-ta-gub
uzug sag9-ga-bi saj cu ba-e-dug4 jiri3 kur2 im-mi-dab5
sumun2 zid iri-tuc um-te-ri &d;lamma-bi mu-u8-ta-gub
uzug sag9-ga-bi saj cu ba-e-dug4 jiri3 kur2 im-mi-dab5
kur-bi za-e ca-mu-u8-tab-en tum9 lil2-e bi2-tum3
cul ur-saj-bi gu2 im-mi-ni-jal2 me3 la-ba-gub-bu-de3
sumun2 zid kur-bi za-e ca-mu-u8-tab-en tum9 lil2-e bi2-tum3
cul ur-saj-bi gu2 im-mi-ni-jal2 me3 la-ba-gub-bu-de3
cag4-ba-tuku-am3
bar-sud 2-kam-ma
x x sumur huc erim2-ma lu2 hul-jal2 ud im-x-e
e2 &d;suen-na-ka gud si im-ma-ni-sa2-sa2
x x sumur huc erim2-ma lu2 hul-jal2 ud im-x-e
e2 &d;suen-na-ka gud si im-ma-ni-sa2-sa2
x x x &d;ac-im2-babbar a-ra2-ni ki aj2
x zid &d;i-din-&d;da-gan &d;nanna-ar x-dug4
x &d;ac-im2-babbar-re a-ra2-ni ki aj2
x zid &d;i-din-&d;da-gan &d;nanna-ar x-an-dug4
x x x
inim &d;suen-na nam-lugal-ce3 cum2-ma
&d;ac-im2-babbar-re tug2 tug2-ba13 mu4-mu4
sumun2 zid inim cul &d;suen-na nam-lugal-ce3 cum2-ma
&d;ac-im2-babbar-re tug2 tug2-ba13 mu4-mu4
x x x ur-mah a-a-na dumu giri17 cu jal2-la-ni-im
x (x) &d;i-din-&d;da-gan-na ab ri mu-dub-dub
sumun2 zid ur-mah a-a-na dumu giri17 cu jal2-la-ni-im
x (x) &d;i-din-&d;da-gan-na ab ri mu-dub-dub
-bi ud-gin7 zid-de3-ec ak
x x &d;ac-im2-babbar-gin7 di si sa2 kud-kud
sumun2 zid x x-bi ud-gin7 zid-de3-ec ak
x x &d;ac-im2-babbar-gin7 di si sa2 kud-kud
sumun2 zid ud cu2-uc &d;i-din-&d;da-gan-na cag4 &d;nanna huj-je26-e
inim zid-da-ni &d;suen-ra sag9 su zal-le-ec2 ak
sumun2 zid ud cu2-uc &d;i-din-&d;da-gan-na cag4 &d;nanna huj-je26-e
inim zid-da-ni &d;suen-ra sag9 su zal-le-ec2 ak
ur-saj x &d;ac-im2-babbar-re a2 gal mah cum2-ma
jickim-til3 &d;i-din-&d;da-gan-na kur nu-ce-ga he2-gul-lu-e
sumun2 zid &d;ac-im2-babbar-re a2 gal mah cum2-ma
jickim-til3 &d;i-din-&d;da-gan-na kur nu-ce-ga he2-gul-lu
sa-jar-ra-am3
sumun2 zid &d;i-din-&d;da-gan-na ud x (x)-ce3 ce-ga-ni he2-me-en
jic-gi4-jal2 sa-jar-ra-bi-im
ur-saj ku-kur dugud gaba-ri-bi-ce3 nu-e3
en &d;nin-gublaga ku-kur dugud gaba-ri-bi-ce3 nu-e3
&d;sumun2-zid &d;i-din-&d;da-gan-na hul-du-ni jic-gaz-bi he2-me-en
u18-ru12-bi
a-da-ab &d;nin-gublaga-kam
&d;en-lil2 temen an ki-bi-da
cibir kalam ge-en-gen6-ne2 cu du8
su4-un-su4-un-na-ni kur-ra dib-dib-be2
me ni2-te-na-ke4 giri17 cu jal2
&d;en-lil2 sipad da-ri2 kalam-ma-ke4
&d;cul-gi lugal urim2&ki;-ma-me-en
igi du8-a bar-ra-na gu3 zid ma-ni-in-de2
en-e cag4 gu2-bi gi4-a-na jidru ma-ni-in-cum2
ceg12 eridug&ki;-ga-ta aga zid ak-me-en
unug&ki;-ta suhsu-uh za-gin3 kece2-ra2-me-en
sipad ki aj2 &d;nanna-me-en barag-ga tum2-ma-me-en
inim &d;en-lil2-la2-ke4 nij2 sag9-ga ki-car2-ra ma-ab-de6
u2 il2-la-ja2 igi im-ma-ni-in-du8 gu3 hul2-la ma-an-de2
lugal mu cir3-ra he2-du7-me-en
&d;cul-gi-me-en cudu3 za3-mi2-ja2 silim-ec2 ga-dug4
&d;nin-tur5 nij2-nam-ma i3-me-en-na-ja2
dijir-re-ne-er gub-bu gal-zu-ja2
dijir cag4-ne-ca4-a inim ma-ab-jar-ra
mu he2-jal2-la ki-bi-ce3 ma-zal-le-da
um-mi-a gur4-gur4 jar-jar-ju10-ne
inim nin-ju10 &d;jectin-an-na-ka-ta
a-da-ab tigi ma-al-ga-tum-bi mu-ci-in-jar-jar-re-ec
sig-ce3 &jic;tukul ab-e bal-e-ja2
kur elam&ki; u2 abula-gin7 dab5-be2 ma-gid2-da
igi-nim-ta uj3 ce-gin7 dul-le-ja2
kur-zag til-la-ac me3-a du-ja2
ance cu-gi4 kaskal x nu-kuc2 kur nim-ta kac4-ja2
cu tuku4-a ki-jiri3-jen-na-ja2
cir3-gid2-da ar2 nam-lugal-la
cumun-ca4 kun-jar bal-bal-e-bi mu-ci-in-jar-jar-re-ec
nam-dub-sar-ra nij2 galam-galam-ma-ba cu tam-tam-ma-ja2
ud-sakar mu2-mu2 cudum nij2-cid-de3 jal2 ba-ab-taka4-a-ja2
hul2-hul2-le-ja2 dug3-dug3-ge-ja2
zi-zi cu2-cu2 tigi za-am-za-am-ma-ka ki bi2-zu-zu-a
aga cu-si jic-gu3-di gal-gal-la zag-bi-ce3 ba-ab-til-la
nij2 a2 nun gi4-a la-ba-gub-bu-de3-en-na-ju10
dub3-tuku nu-kuc2-u3 kac4-ta e3-a-ja2
gi-gid2 za-am-za-am-bi mu-ci-in-jar-jar-re-ec
mu an lugal saj-bi-ce3 e3-a
&d;en-lil2 dug4-ga-ni cu nu-bal-e-de3
mu &d;suen iri nam ku5-ra2-ni ceg12-bi nu-il2-i-da
lu2 nam ku5-ra2-ni nij2-gig-sahar-ra-ka
mu &d;utu mackim dijir-re-ne-ka
nij2-lul en3-du-ja2 lu2 ba-ra-ma-ni-in-jar
cudu3-ju10 nij2 nu-um-sig10-sig10-ga mi2-ec2 ba-ra-ni-dug4
&d;cul-gi-me-en silim nij2 a2 dirig-ga cir3-ra ba-ra-ba-jal2
kug sag9-ga-gin7 dadag-ga-ju10-um
jectug2-ga cir3 zu inim zu-ju10-um
sipad-me nij2 na-me zag til-til-la-ju10-um
nam-lugal-ja2 mi2-ec2 he2-ni-dug4
mu nij2 en3-du-ja2 en-na in-ga-ba-jal2-la
lul ba-ra-na he2-ge-en
en3-du-ju10 a-da-ab he2-em tigi ma-al-ga-tum he2-em
cir3-gid2-da ar2 nam-lugal-la
cumun-ca4 kun-jar bal-bal-e he2-em
gi-gid2 za-am-za-am he2-em
jectug2-ge nu-dib-be2 ka-ta nu-cub-bu-de3
ki-cu-ke4 lu2 nam-bi2-ib2-da13-da13-a
e2-kur za-gin3-na muc nam-ba-an-tum2-mu
&d;en-lil2-ra ec3 ud-sakar-ra-ka-na he2-na-du12
ec3-ec3 kac gi-rin a-gin7 sud-sud-u3-da-bi
&d;en-lil2 &d;nin-lil2-da tuc-a-ra he2-en-ne-ja2-ja2-ja2
ud ul-le2-a-ac lu2 je26-gin7 &d;en-lil2-le
nam-sipad kalam-ma-ce3 gu3 mu-na-de2-e-a
x x x en3-du-ju10
x x x x x igi hu-mu-ni-bar-e
x x ki aj2-ja2 mu-ju10 hu-mu-pad3-de3
lu2-bi ud en3-du-ju10
nar-ju10  jal2
e2  ki aj2 mu-ju10 x x-ja2
lu2 x x &d;en-ki &d;en-lil2-le -le he2-em
e2 lu2 x x si sa2 nam-tar-ra sag9-ga ha-mu-na-ta-e3
tukum-bi en3-du-ju10
mu-ju10 um-ta-ja2-ar mu-ni ac-ce3 ba-ni-ib-x
ceg12 e2-kur-ra-ka mu-ju10 nu-pad3-de3
lu2-bi -e nij2-erim2 nij2-a2-zig3 ak-de3
lu2-bi lugal he2-em ensi2 he2-em
&d;en-lil2-le x saj-ja2-na nam x x-ku5-re7
e2 &d;en-lil2-la2-ta nij2-erim2 nij2-a2-zig3 ha-mu-na-ta-e3
nij2-erim2 mackim-ce3 he-en6-cum2
a2-sag3 nam-uc2 dugud jal2-la-gin7
su iri-na-ke4 nam-bi2-ib-dug3-ge
gug-kal bar-ce3 mu ce-jar-ra-ka igi kalam-ma-ka na-ni-sag9
&d;ezina2-e garadinx(tab.jar.ce)-na-ke4 ce na-ni-ib-dim2-e
&d;nanibgal sig7-ga &d;nisaba-ke4
guru7-ni im-cu na-ba-ab-sig7-ge
ugnim-ma
dam-gara3 gal-a-ni kug ur2-ra
ce-jar a-naj dijir-re-e-ne-ke4
iri bal-a-ni-ta ce ba
nij2-gur11 &urud;cen zabar kug cu x
nij2-dim2-dim2-ma kalam-ma-na-ke4
tak4-ka3 nu-ba-ba cu he2-eb-dag-ge
ce-jar nij2 gu2 kur ca ta
nij2 2 gij4 iri-na 1 sila3 ce he2-sam2-e
uj3-e &jic;al-le dusu-ka cu he2-di3-ni-ib2-tum2-tum2-mu
lu2-bi-e naj gu7 e2-gal-la-na-ka cu x-ni-ib2-tum2-tum2-mu
gag nam-tag2 gu-la he2-da-sig10
&d;nanna lugal urim2&ki;-ma-ke4
si-im-da balaj igi bar-ra-bi
ninda igi du2-ru-na-bi cu bi2-ri-ri
nam-til3-bi nam-uc2-da x x x tur5-ra sag9-ge x x
nam-gilim-ma a-zu-u3 x x x
su x x
kug-sig17
cer7-da iri uj3-ba di-kud-bi he2-em saj-bi e3-a-ni he2-em
lu2 en3-du-ju10-a cu i3-
jic gibil-gibil-la-am3
x-ga am3 he2-na-ta-
iri bar-ra ha-ba-ni--e
bad3 iri-na-ka na-am3-bi2-x-x
a sa-ga nam-lugal-la-na na-an-x x
ki lugal gub ki dadag-ga nam-bi2-gub-be2
ub-cu-unken-na-ta bar-ce3 he2-
cag4-ge guru7-a mu pad3-da-ni
x x cu-cu ka gi4-de3
an-jar x-ga-na ha-ba-an-x x
nidba e2-kur-ce3 il2-la-na &d;en-lil2-le he2-
kadra zid nij2 dug3-ga-na he2-x x ka-bi
nam
mu-da-an-x ka
jic a ka nij2 nu-
cul-gi-me nir-jal2 -ra gaba-ri nu-tuku
&jic;tukul-a ma2-gur8 ki-bal  gul-gul-lu-de3 x x
a ul x lugal-me x nu-gu-la-na er2-ra ha-mu-x x
cul-gi-me nar gal nu-banda3 nam-nar-ra x nar ki-nu2 x
tukum-bi im  x igi sag9-ga
en3-du-ju10 ka-ta cub jectug2-ge dib
ki-cu-ki-cu-ke4 igi  da13-da13
x-bi lugal-a-ni ba-ni-in-
e2 tigi dijir-re-e-ne-ke4 ne
mu cid-am3 an zig3-ga igi hul-ce3 ba-
lugal nam-nar-ra &d;suen
&d;lamma nam-nar-ra &d;jectin-an-na
-gin7  ha-ba-tej3-je26 x
zid-da  x-bi-im he2-
jectug2
ud nam kur-kur-ra ba-tar-ra
lugal cag4 gal-la-na
hi-li-a &d;en-lil2 &d;nin-lil2
zi ki-en-gi ki-uri-ce3
kalam-e nij2-gen6-na
eg2 nu-mu-na-ak-a
iri nu-mu-gul-a
kur gal idim-ma ki
zag-ba ki gal-gal ba
dijir e2-gal-la nu-mu-x
&d;en-lil2-ra saj mu-ni-in-x
e2-kur-re nij2 la-ba-gu-ul-gu-ul-la
za-ra dijir-re-ne nu-mu-e-x x
cir3 me ca-mu-da-dug4-ga x
a-a-ar-ra-na a-na ak-a-bi
inim-ma-na a-na ki cu tag-ga-bi
nar-re en3-du-ni-ce3
je26 cul-gi lugal
u2-a an kug-ga nidba
saj us2 &d;en-lil2 an
&d;nanna a x da nam-en
ensi2 &d;en-lil2-la2 &d;nin-urta-ke4
cita2 &jic;mitum e2-cu-me-ca4-ta ma-an-cum2
numun nam-lu2-ulu3 ba-i-i-ta
lugal dili-ni ugnim gen6-na-ar
&d;en-lil2-le jidru nam-lugal-la2 nu-mu-na-ta-an-cum2
dur3 dili-ni &jic;tukul-la gaba ri-a
ud na-me lugal kalam-ma-ke4 &jic;tukul-ce3 nu-gi4
a2 lugal-ju10 &d;en-lil2-la2-ta
mu-ju10 an-zag-ce3 ja2-ja2-de3
a-a-ar da-ri2 nam-gu2-ka-ju10
ud su3-ra2-ac cu-a bal-e-de3
ki-bal gu2-erim2-jal2 kur a2-ta ri-a
nemurx(pirij.tur) huc-gin7 cubtum3 la-ba-ja2-ar
muc-jiri2-gin7-nam dun-ta la-jen-ne-en
ama erin2-na-ju10 a2-ja2 bi2-taka4
igi bar-ra-ju10 saj ba-dib
ma-da gu-ti-um&ki;-ma sa-ga hur-saj-ja2-ka
muc mir-gin7 ba-gi4-me-en ni2-ju10 a2 bi2-su13-ud
erin2 zi-cag4-jal2-la-ju10 na-me na-ma-da-an-te
saj-dili-gin7 kur ki nu-zu-na dub3 cu bar
pirij umbin-ce-ba sumun2 dab5-dab5-gin7 uzu-bi ab-gul-e
ucum dili du-gin7 ni2 mu-da-ri
iri du3-du3-a jal2 saj-ju10 ba-us2
&d;gir3-ra-gin7 gu3 mir-a mu-dub2
za-pa-aj2 cag4 ni2 te-te izi u3-bu-bu-ul-bi hur-saj-ja2 ba-an-cub
ki-bal-e inim la-ba-gub-gub-ba cu-nir la-ba-il2-la
me3-ju10 an-ur2 dungu jal2-la u2-sa11-an ni2 gu2 e3
kur-re tir &jic;dehi2-gin7 la-ba-mu2-a
ki-cu mar-za &d;inana-ka
&jic;ilar &kuc;gur21 ud gal-gin7 ki la-ba-ni-us2-a
&jic;tukul-e lah4 lipic me3-a a2 nu-kuc2-a-na gig-bi li-bi2-nu2-a
kurun3 u3-mun saj lul saj zid-da im ud ka ne-ne
dungu dirig-ga-gin7 u8 gig2 kur-ra saj nu-mu-ni-in-bal-a
ad6 jic-gi-a ki-in-dar-ra
ku bu ul tar-tar-a-gin7 ka u2 gi x
muc-jiri2 edin-na-ke4 ur5-ce3 la-ba-ab-ak x
ki-tukum-ce3 ejer ud-da nu-e-zig3 x
hul-du gu2-erim2-jal2 a2 &jic;tukul-la-bi izi ir-pag nu-
jiri3 suh3-a har-ra-an amar-gin7 ku5-ra2
ma-da gu-ti-um&ki;-ma &jic;mu-bu-um-gin7 mu-gam
kur-re ni2-bi cag4 ma-nijin2-nijin2-ne-ec gu2-ba jiri3 bi2-gub
dili-ni iri a2-na lah6-me-en
kalag-ga mi2 &jic;tukul-la dug4-ga-me-en
mu gi16-sa inim cudu3-da dug4 am-gin7 rib-ba-me-en
si sa2 lu2 dug3-ga kalam-ma-me-en
en3-du-ju10 ka-ga14 he2-jal2
cir3-ju10 jectug2-ge na-an-dib-be2
gu-kur silim-ec2 dug4-ga-ja2-kam
inim &d;en-ki-ke4 mu-ci-ja2-ja2-a-am3
hul2-hul2-e cag4-ta dug4 tal2-tal2 &d;jectin-an-na-ka-kam
ud ul-le2-a-ac nu-ha-lam-e-de3
e2-jectug2.&d;nisaba nij2-umun2-a gal-gal mu-bi-ce3 mul-an kug-gin7 bi2-sar
ud me-da na-me jectug2-ge nij2 la-ba-ab-dib-be2 -bi
nu-ha-lam-e mul-an sag2 nu-di mu da-ri2 mu-tuku2
nar-e dub-sar he2-en-ci-tum2 igi he2-en-ni-in-bar-re
jectug2 jizzal &d;nisaba-ka-kam
dub za-gin3-gin7 gu3 he2-na-ta-de2-e
en3-du-ju10 kug ki-dar-ra-gin7 pa he2-em-ta-e3-e3
ki-cu-ki-cu-ke4 he2-em-ma-an-du12
ec3 ud-sakar-ra na-me na-an-taka4-taka4
ja2 tigi &d;en-lil2 &d;nin-lil2-la2-ke4
kij2-sig kij2-nim &d;nanna-ka
cul-gi-me-en za3-mi2-ju10 dug3-ga muc3 nam-ba-an-tum2-mu
nij2 lam-lam-ma ama ugu-na  x
cag4 i-bi2 sag9-sag9 ad-da-na ad mu-un-da-gi4-gi4
cec-me he2-me-en cec-me he2-me-en
cec kan4 e2-gal-la-me he2-me-en
u3-mu-un-si &jic;ma2-gur8-ra-me he2-me-en
nu-banda3 &jic;gigir2-ra-me he2-me-en
kuc7 &jic;gigir2 sar-ra-me he2-me-en
ad-da iri di ku5-ru-me he2-me-en
mussa nij2 5 mussa nij2 10 he2-me-en
cec mussa ad-da-me he2-me-en
mussa gu2 zig3-ga-me he2-me-en
ama-me nij2 ze2-ba he2-me-da-ab-dug4
im-ma-jen-na-zu na-aj2-til3 na-nam
e2-a kur9-ra-zu he2-jal2-la-am3
da nu2-da hul2-la dirig-ju10
ze2-ba-ju10 ki-nu2-a du5-mu-ni-ib-ze2-be2-en-de3-en
bal-bal-e &d;inana-kam
di-da-ju10-ne di-da-ju10-ne
ga-ca-an er9-rai-ra mu-lu2 u3-x-ce3 mu-lu u3-ne
ga-ca-an-jen abzu-ce3 di-da-ju10-ne
ga-ca-an-an-na-jen abzu-ce3 di-da-ju10-ne
abzu e2-nun-ce3 di-da-ju10-ne
uru2-ze2-eb&ki; ze2-eb-ce3 di-da-ju10-ne
e2-engur-ra-ce3 di-da-ju10-ne
e2-an-na e2 &d;mu-ul-lil2-la2-ce3 di-da-ju10-ne
ne x ud ne cag4-ge a ru-ce3 di-da-ju10-ne
bur gal-gal an-ne2 sug2-ga-ce3 di-da-ju10-ne
bur x sikil-e x (x) aj2-ja2-ce3 di-da-ju10-ne
a x a zid-de3 cu e3-ba-ce3 di-da-ju10-ne
u3-mu-un &d;am-an-ki cu e3-ba-ce3 di-da-ju10-ne
&d;dam-gal-nun-na x cu e3-ba-ce3 di-da-ju10-ne
&d;asar-lu2-hi x cu e-ba-ce3 di-da-ju10-ne
ur mu-da-ri pirij mu-da-ri
&jic;tackarin mu-da-ri &jic;ha-lu-ub2 mu-da-ri
ga-ca-an-an-na-jen im tur-tur-e cu i-im-ti
e-re7re-da-ju10-ne e-re7-da-ju10-ne
a e3 me-e jen-na a e3 me-e jen-na
ga-ca-an-jen ambar-ra di-da-ju10-ne
ambar-raa-bar-ra  x bu hu-bi me-e jen-na
ka me3-ka di-da-ju10-ne
ud zalag-zalag e3-a-bi jen-na
igi me3-ka di-da-ju10-ne
ud zalag-zalag e3-a-bi jen-na
ejer me3-ka us2-sa-ju10-ne
ic aj2-hul-bi ze2-ce3 jen-na
e2 &d;mu-ul-lil2-la2 kur9-ra-ju10-ne
munus kur-ra dirig-ga-bi jen-na
kur-kur-ra inim me-ri ba-ni-in-ne
mu-ud-da-na-ju10 igi-ja2 ba-e-tuc
e2 dijir-dijir-re-ne a-da-min3 mu-un-de3-ne
&d;utu-de3 &d;nanna-de3 a-da-min3 mu-de3-ne
&d;sud3 ac a-ab-sikil-la2 kug-bi-ta a-da-min3 mu-de3-ne
id2-de3 id2-de3 id2 dirig-gin7 dam-gin7 ze2-eb uru2-gin7 ze2-eb ur5-gin7 ze2-eb nu-jal2
id2-de3 id2 nun-e id2 dirig-gin7
id2-de3 &id2;buranun-na id2 dirig-gin7
x (x)-ba &id2;buranun-na-ke4 id2 dirig-gin7
li
x mu-lu  da -gin7
x-gin7 ze2-eb uru2-gin7 ze2-eb ur5-gin7 ze2-eb nu-jal2
&d;am-an-ki am iri-ze2-ba im-da-jen-na-gin7
ama e2-mah-a &d;dam-gal-nun-na im-da-jen-na-gin7
&d;asar-lu2-hi dumu uru2-ze2-ba im-da-jen-na-gin7
&d;mu-ul-lil2-le mu-un-gu7-a-gin7 mu-un-naj-a-gin7
x dib-gin7 ze2-eb uru2-gin7 ze2-eb ur5-gin7 ze2-eb nu-jal2
a x ne-en cag4-ju10 ba-ma-al
a x zid-de3 cu e-ba-ce3
a x lu2 zid-de3 cu bi2-in-e3-ba-a-ce3
mu-lu-bi e2 cag4-ga mu-nu2 gi-rin-ne bi2-in-ak
e2-an-na-ka gada la2-e na ba-e-na-aj2
u3-mu-un-ra a mu-un-ma-al mu-na-ab-be2-ne
nindaen-da mu-un-ma-al mu-un-na-ab-be2-ne
e2-gal-la im-te-en mu-un-na-ab-be2-ne
&d;dumu-zid e2-e-am3 ki-am3 dadag-ga
ama &d;inana ama &d;inana du6-zu du-zu
ama &d;inana &d;inana an-na tug2-zu tug2-zu
tug2 gig2-zu tug2 babbar-zu
mu-lu e2-a jen-na-ju10 te-e-am3
i-lu te-am3 ad ca4 ca3-ba
me-e-bi te-am3 me ba-tuc-u3-ne
ki-bi te-am3 ki am3-gub-bu-ne
am3-mi-in-gub-bu-ne am3-mi-in-gub-bu-ne
&d;mu-ul-lil2 ki-ur3-ra am3-mi-in-gub-bu-ne
am igi ka-na-aj2-ja2 mu-lu2-bi de3-en-til3
aj2 ni2-bi aj2 ni2-bi de3-ak
lu2-bi agrun-na inim si sa2 de3-bi2-in-ak
a-ga e2-gal-la2-ka inim si sa2 im-bi en-na
in-nin9 ubur-zu gan2-ne2-zu he2-a
&d;inana ubur-zu gan2-ne2-zu he2-a
gan2-ne2 dajal-e gu de2-a-zu
gan2-ne2 dajal-e ce de2-a-zu
a bal-am3-ta mu-lu2 jar-am3-ta
a bal-bal-am3-ta mu-lu2 jar-jar-am3-ta
mu-lu dug4-ga-ra u3-na-e-ni-x
ne-en ga-ra-na8-na8
cir3-nam-cub &d;inana-kam
lugal &d;utu-gin7 cag4 kalam-ma mu-un-zalag-ga
u3-na-dug4
i-&d;utu ab-sin2-ta ib2-ta-an-zig3-ga
ti-id-nu-um&ki;-e cu saj bi2-in-jar cibir-bi mu-un-dab5-be2
lugal idim-bi-ce3 ab-cid-de3-a
u3-na-de3-tah
&m;lugal-nesaj-je26 &m;lugal-cu2 dumu nibru&ki; arad2-zu na-ab-be2-a
cul-a-lum nu-zu-ju10 saj-ki ba-gid2
til4 ak-ju10 mu-e-pad3
iri kur2-ra tum12&mucen;-gin7 ce mi-in-ca4
cag4-ne-ca4 la-ba-an-tuku
ur-gin7 ki gam-ma nu-zu cu dag-dag-ge ba-si
mucen cu sur2-du3&mucen;-ta dal-a-gin7 ur5-da i3-ak-en
&jic;kiri6 a cu-ta nu-dug4-ga-gin7 asil3-la2-ju10 hab2-ba ba-an-ug5
igi la2 e2 lugal-ja2-ke4 ib2-sig9-ge inim-jar gig ma-la2
zarah-e x x x x
u3-u8 u8-a-e la x  x na ha-mu-
gud-gin7 mur-ja2 eme zu ja2  cu ca-an-ca-
pec amar-ju10 gud3-bi  zi ba-ni-in-gi4 ka u2 gu7 ba-
edin kal tum9 dal-a-gin7 dal-a-ta ac ba9-ra2-gin7 e2 ar3-ar3-ra ba-
ug5-ga ki nu-tum2-ma-me-en ce-gin7 ar3-ar3
cec-ju10 lu2 kur2 nu-me-a igi tur mu-un-
x
ka
sag9-ga x
lugal ka ne
&d;utu-gin7 x x x ga
mucen cu sur2-du3&mucen; x x x x x
&jic;kiri6 a dug4-ga-gin7 x
igi la2 e2 lugal-ja2-ke4 ib2-sig9-ge x
zarah(saj.pa.lagab)-e x sipad-ba cag4 a mi-ni-
u8-e-a tul2 e la mu x ra har-re ha-x-x-
gud-gin7 mur-ju10 eme-ba cid nu-tuku-gin7 cu-ni ca-an-ca-
pec amar-ju10 gud3-ba zi ir ba-ni-ib2-
edin kal tum9 dal-a-ta ri ba9-ra2-gin7 e2 ar3-ar3-ra ba-
ug5-gin7 ki tum2-tum2-mu nu-zu ce-gin7 ar3-ar3
&d;en-ki-ke4 ec3-e ki mah-a mi2 zid mu-ni-in-dug4
lugal-e lu2 cu-luh-e ki aj2 me sikil-la tum2-ma
lugal jic-hur kal-kal gal-zu-a ni2-tuku inim sag9-sag9-ge cu-ni-ce3 jal2-la
sipad cag4 ce-ga en &d;nu-nam-nir-ra ki aj2 ama &d;nin-lil2-la2
nidba gal-gal e2-kur-ra ba-
x cag4 dug3-ga nun gal &d;en-ki-ke4 x
mi2 dug4-ga kug &d;dam-gal-nun-na sipad zid &d;ha-am-mu-ra-bi
lugal-e ec3 e2-kic-nu-jal2 nij2-nam mi-ni-in-x
ha-am-mu-ra-bi x-a-ni x
&d;nanna &d;nin-gal-bi ud cu2-uc
lugal nij2-hul2-la-ni x  cu-luh jic-hur me x
ki-bi-ce3 bi2-in-gi4-gi4
ca-ra-da-gub-bu  ka ni cu bur2-ra
cul &d;suen nij2 al di  e ce ce-ga
an lugal dijir-re-e-ne-ke4 nir-jal2
lugal ud me-lem4-bi nir-jal2
&d;nin-urta saj-kal usu mah tuku kur a-ga-na lah4
a-ma-ru mir-du nu-kuc2-u3 ki-bal ja2-ja2
ur-saj me3-ce3 ti-na gub-bu
en cu silig-ga &jic;mi-tum-ce3 jal2
gu2 nu-ce-ga ce-gin7 gur10 su-ub-bu
&d;nin-urta lugal dumu a-a-ni kalag-ga-ni-ce3 hul2-la
ur-saj ni2 ulu3-gin7 kur-ra dul-lu
&d;nin-urta aga zid &d;ce.tir-an-na igi nim jir2 du7-du7
sun4 nun-e a za-gin3 ru-a ucum ni2-ba gur-gur
zag pirij-e muc-e-ec eme ed2-de3 gu3-an-ne2-si ka si-il-le
&d;nin-urta lugal &d;en-lil2-le ni2-te-na dirig-ga
ur-saj &sa;cu2-uc-gal lu2-erim2-ra cu2-a
&d;nin-urta ni2 jissu-zu kalam-ma la2-a
sumur ki-bal-ce3 tum3 unken-bi dul-dul
&d;nin-urta lugal dumu a-a-ni-ir su3-ud-bi-ce3 giri17 cu jal2
&jic;gu-za barag mah-e si-a-ni ni2 gal gur3-ru-ni
ezen jar-ra-ni hul2-la-na dajal-bi tuc-a-ni
an &d;en-lil2-da zag ca4-a-ni kurun dug3-ge-da-ni
&d;ba-u2 a-ra-zu lugal-la-ka u3-gul ja2-ja2-da-ni
&d;nin-urta dumu &d;en-lil2-la2-ke4 nam tar-re-da-ni
ud-bi-a en-na &jic;tukul-a-ni kur-ra igi mi-ni-jal2
car2-ur3-e an-ta lugal-bi-ir gu3 mu-na-de2-e
en jicgal an-na gu2-en barag-ge si
&d;nin-urta dug4-ga-zu nu-kur2-ru nam tar-ra-zu cu zid-de3-ec jar
lugal-ju10 an-e ki sig7-ga jic3 im-ma-dug4
&d;nin-urta ur-saj ni2 nu-zu a2-sag3 mu-un-ci-ib-tu-ud
dumu um-me ga nu-tuc-a ne3 ga gu7-a
lugal-ju10 buluj3 a-a nu-zu gab2-gaz kur-ra-ka
cul ir-ta e3-a igi tec2 nu-jal2-la
&d;nin-urta &d;nin-jir2-su nitah ni2 il2-il2-i alan-da hul2-la
ur-saj-ju10 gud-dam zag-ju10 ga-bi2-ib2-us2-e
lugal-ju10 lu2 iri-ni-ce3 gur-ra ama-ni-ce3 ak-a
kur-ra cag4 i-ni-bal numun-bi ba-tal2-tal2
tec2-ba mu bi2-ib2-sa4 &na4;u2 lugal-bi-ce3
murub4-ba am gal-gin7 a2 ba-ni-ib-il2-il2-i
&na4;cu-u &na4;saj-kal &na4;esi &na4;u2-si-um &na4;ka-gen6-na
ur-saj &na4;nu11 gar3-ra-du-um-bi iri&ki; im-ma-ab-lah4
kur-ra zu2 kucu2-a mu-ne-mu2 jic mi-ni-ib-ur3-ur3
a2-ba iri&ki;-ba dijir-be2-ne ki-bi-ce3 ba-an-gam-e-ec
lugal-ju10 ur5-re barag ba-ri a2 tu-lu nu-gi4-e
&d;nin-urta en za-gin7 kalam-ma di-bi ci-in-ga-kud-de3
a2-sag3-a me-lem4-ba a-ba cu mi-ni-ib-tu-tu
saj-ki-ba gal-gal a-ba ib2-ta-ja2-ja2
su2 im-sag3 ni2 su-e bi2-ib-us2
igi-bi ki-bi-ce3 ba-ni-ib-jar
lugal-ju10 kur-re nidba-bi ki-bi-ce3 ba-ab-su
ur-saj a-a-zu-ce3 en3 mu-e-ci-tar
dumu &d;en-lil2-la2 en a2 mah-zu-uc ki mu-e-ci-ib2-kij2
lugal-ju10 kalag-ga-zu-ce3 ad mu-e-ci-ib-gi4
&d;nin-urta zag-zu ur-saj 1 nu-tuc-a ba-ab-dug4
ur.ga-ru-ce3 a2 mu-e-ci-ib-aj2
ur-saj nam-lugal-zu tum3-de3 tar-tar-ra mu-un-jal2
&d;nin-urta me abzu-zu cu si sa2-bi jickim i-im-til3
igi im-sag3-sag3 ki-tuc im-kur2-re
a2-sag3-e ud cu2-uc ki-sur-ra a2-ba mi-ni-ib-ku4-ku4
&jic;rab3 dijir-re-e-ne na-dab5-en
tarah an-na kur umbin ba-e-zukum
&d;nin-urta en dumu &d;en-lil2-la2 a-na zig3-bi mu-un-gi4
a2-sag3 zig3-ga-bi cu la-ba-jal2 dugud-da-bi im-gu-ul
ugnim-bi-ta ka ib2-ta-de6 erin2-bi igi la-ba-tej3-je26
ur5-ra kalag-ga-bi saj im-gi4 &jic;tukul-e jic la-ba-ab-kij2
&d;nin-urta cen.cita2 cukur mah-e su-bi nu-dar-e
ur-saj na-me-gin7 na-ra-dim2
en me mah-e a2-kuc3 sud-sud
ce-er-zid me-te dijir-re-e-ne
gud muc3-ba am gal murgu tuku lal3 gal-zu ur5-ra
&d;nin-urta alan-za &d;en-ki-ke4 igi bar-bar-ra-ju10
&d;u4-ta-u18-lu en dumu &d;en-lil2-la2 a-na ak-ju10
en-e u3-u8 bi2-in-dug4 an ba-sag3 ki jiri3-ni-ce3 ba-tuc
a2-ba i-ni-in-gi4 &d;en-lil2 ba-suh3 e2-kur-ra ba-ta-e3
kur ba-gul ki ud-ba ba-ku10-ku10 &d;a-nun-na ba-tar-ra-ac
ur-saj-e hac2 tibir-ra bi2-in-ra dijir ba-bir-bir-re-ec
&d;a-nun-na udu-gin7 ki-car2-ra ba-e-e11-ne-re7re-ec
en zig3-ga-ni an-ne2 im-us2
&d;nin-urta me3-ce3 du-ni gaba danna bi2-in-sa2
ud-dam i3-du7-du7 ki-bal-ce3 tum9 8 mu-un-u5
jic-gid2-da a2 i3-ur4-ur4-re
&jic;mi-tum-e kur-ce3 ka ba-ab-du8
&jic;tukul-e gu2-erim2-ce3 tec2-bi i3-gu7-e
im-hul u18-lu jic-a mu-un-du3
mar-uru5 ce-ba mu-un-ne-en-gub
ur-saj-ra uru2 mah saj gi4-a igi-ce3 mu-un-na-jen
sahar i3-zi-zi sahar i3-ja2-ja2
du6-du6 dul2-la2 mu-un-sig9-ge4 a-ga-zig3 i3-tu11-be2
u3-dub2 i3-cej3 izi i3-sud-sud-sud izi lu2 ba-an-zal-e
jic mah ur2-bi-a mu-un-bal-e &jic;tir-ra guru5 i-i
ki cag4-bi cu ba-ci-ri-ri a gig-ga i-i
&id2;idigna i3-suh3 i3-ur4-ur4 i3-lu3 cu im-tu-bu-ur
&jic;ma2-kar-nun-ta-e3-a me3-ce3 jiri3 im-mi-ib2-ul4-e
uj3-bi ki du-bi nu-un-zu e2-jar8 du3 i3-ak-ne
mucen dal-le-bi saj ib2-ta-de6 a2-bi ki mu-un-tej3-je26-e
ku6-bi engur-ra ud mi-ni-ib-ra ka mu-un-ba-ba-e
edin-na mac2-ance-bi u2-ku-uk mi-ni-ib-dug4 bir5-re-ec cu mi-ni-hu-uz3
a-ji6 zig3-bi gul-bi kur gul-gul
ur-saj &d;nin-urta ki-bal-a im-ma-du i3-tuku
lu2 im2-ma-bi kur-ra im-ra iri-ba bu-du-ug im-za
gud a-ra-bi giric-gin7 jir2-jir2-e ugu-ugu-bi mu-un-cu2
cu-bi &u2;ki.kal-gin7 tec2 jic mu-un-ri
saj-bi e2-jar8-e kac4 bi2-ib-kar-re
kur-ra jic-nu11-bi dili ba9-ra2 nu-ja2-ja2
zi-bi gaba-bi i-im-il2-il2
uj3-bi tur5-ra cu gu2 zag bi2-ib2-la2
ki-a ac2 im-mi-ib-sar-re-ne
ud tud-da a2-sag3 ud ha-lam-ma-bi-a ba-ni-ib-ja2-ja2-ne
en-e ki-bal-a-ce3 uc11 ze2-a i-ni-in-de2
du-ni ze2 mu-un-us2 lipic sumur mu-un-tag
id2 mah-gin7 mi-ni-ib-be2 i3-ur4-ru gu2-erim2-ce3
&jic;tukul saj pirij3-ja2-ni-a cag4 mu-un-na-ab-zalag-ge
mucen-gin7 i3-dal-e kur mu-na-ab-zukum-e
nu-ce-ga tum3-de3 a2 dub2 i3-ak-e
a-na ak-e zu-zu-de3 an-ur2 im-nijin2-nijin2
ul du gaba mu-un-ru-gu2 inim-bi mu-un-na-ab-tum3
nu-kuc2-u3 la-ba-tuc-u3 a2-bi mar-uru5 de6
car2-ur3-re en &d;nin-urta-ra a gu3 a-na bi2-ib-dab5
ad gi4-a kur-ra cu im-mi-ib-gi4-gi4
en &d;nin-urta-ra sig10-ge5 ak mu-na-bur2-bur2-re
inim dug4-ga a2-sag3-a gu-gin7 i3-si-il-le
ur-saj ni2-zu-ce3 dug3-ge-ec mu-na-ab-be2
&jic;tukul-e ki aj2-ra gu2-da mu-ni-in-la2
car2-ur3-e en &d;nin-urta-ra gu3 mu-na-de2-e
ur-saj a-ru-ub &sa;cu2-uc me3
&d;nin-urta lugal &jic;cita2 an-na erim2-ce3 cid nu-ru-gu2
kalag-ga ud ki-bal-a du3 a-ji6-a buru14 su-su
lugal me3 igi im-jar ka-bi-a mu-un-ri-ec
&d;nin-urta sa-par3-gin7 u3-mu-e-dub &gi;cutug mah-gin7 u3-mu-e-cub
en mir-du an-na &jic;gag-a &jic;tukul-e a tu5-bi2-ib2
&d;nin-urta ur-saj ug5-ga-za mu-bi he2-pad3-de3
ku-li-an-na ucum nij2-babbar2-ra
urud nij2 kalag-ga ur-saj ceg9-saj-6
ma2-gi4-lum en &d;saman-an-na
gud-alim lugal &jic;jicnimbar
mucen anzud&mucen; muc-saj-7
&d;nin-urta kur-ra he2-mu-e-ni-ug5
en me3 ne-en rib-ba-ce3 ba-ra-ab-ci-jen-ne2-en
&jic;tukul sag3-ge ezen nam-juruc-a
ecemen &d;inana-ke4 a2-zu ba-ra-ni-zig3
en me3 mah-e la-ba-e-du-un na-ab-ul4-en jiri3 ki-a si-bi2-ib
&d;nin-urta a2-sag3-e kur-ra jiri3 mu-e-ci-ni-gub-gub
ur-saj aga-na gal sig7-ga
dumu-saj &d;nin-lil2-le hi-li-a nu-til-e
en zid en-ra nun-e tu-ud-da
ur-saj &d;suen-gin7 si mu2-mu2
lugal kalam-ma-ra til3 ud su3-ra2
usu mah an-na-ra an ba9-ra2
a ur4-ra ka pec10 sa ur4-ra
&d;nin-urta en ni2 huc ri-a kur-ra saj cum2-mu
ur-saj gal tab-ba nu-tuku-tuku
a2-ce a2-sag3-ge nu-sig10-ge
&d;nin-urta &na4;juruc-zu kur-ra nam-ba-ni-ib-ku4-ku4
ur-saj dumu ka silim-ma a-a-na
gal-zu sa2 galam-ma-ta ed3-de3
&d;nin-urta en dumu &d;en-lil2-la2 jectug2 dajal dijir ce ib
en-e hac2 mu-un-gid2 dur3ur3 mu-dur2-ru
zu2 kece2-da zag mu-ni-in-kece2
x mah su3-ra2-ni kur-ra bi2-in-la2
x x x-gin7 uj3-ba mi-ni-in-e3
bad3 x x tuc-a-ke4 sa2 ba-an-dug4
me3 saj-gin7 ki-bal-a ba-an-jen
jic-gid2-da-ni a2 im-ma-an-aj2 im gu-bi-ce3 im-la2
en-e &jic;tukul-a-ni gu3 ba-an-de2 zu2 kece2-bi-ce3 ba-jen
ur-saj-e me3-ce3 saj ba-an-cum2 an ki-e ba-la2
&jic;ilar &kuc;gur21ur3-e si bi2-in-sa2 kur ba-gul ba-sal
zag zu2 kece2 me3 &d;nin-urta-ka-ce3
ur-saj-e &jic;tukul-a-ni-ce3 da-da-ra di-da-ni
&d;utu la-ba-gub &d;suen ba-an-kur9
kur-ra saj di-da ba-da-ha-lam ud esir-re-ec ba-an-du3
a2-sag3 me3 saj-ba mu-un-zig3
an nam &jic;tukul-ce3 ur2-ba mi-ni-in-bur12 cu im-ma-an-ti
muc-gin7 saj ki-a im-mi-ib2-be2
ur-idim lu2-erim2-ce3 kun sud dim3-ma ug5-ge
a da-bi-a mu-un-sur-sur-re
a2-sag3 &d;nin-urta dumu &d;en-lil2-la2-ce3 e2-jar8-gin7 mu-un-ci-gul-lu
ud nam-tag-ga-gin7 gu3 huc bi2-ib2-ra
muc-saj-kal-gin7 kalam-ma ceg11 bi2-in-gi4
kur-ra a mi-ni-ib2-had2 &jic;cinig mi-ni-ib2-ur3
ki-a su bi2-ib2-dar simx(gig)-ma bi2-ib2-jar
jic-gi izi ba-ab-cum2 an-e uc2 bi2-ib2-tu5
cag4-ge ti ba-ab-bal uj3-bi sag2 ba-ab-dug4
i3-ne-ec2 ud-da a-cag4-ga uh3 gig2
me-da ur2 an-na he-me-da-gin7 su2-a-ce3 ur5 he2-en-na-nam-ma-am3
an ib2-dub2 ba-tuc cag4 cu ba-ci-ib-ri
&d;en-lil2 ib2-ur4-ur4 da-ce3 im-ci-ib-ri
&d;a-nun-na-ke4-ne e2-jar8-e ba-ab-ha-ha-za
tum12&mucen;-gin7 e2 ni2 te-ta gu3 im-ma-ni-ib2-be2
kur gal &d;en-lil2-le &d;nin-lil2-ra gu3 mu-na-de2-e
nitalam-ju10 dumu-ju10 nu-ba-tuc je26-e a-na mu-zi-zi
en tec2 e2-kur-ra lugal rab3 mah a-a-na
&jic;erin abzu-a mu2-a aga jissu dajal-la
dumu ki ni2 dub2-bu-ju10 nu-ba-tuc cu-ju10 a-ba ba-gid2-i-de3
&jic;tukul en-ra ki aj2 lugal-bi-ir jic tuku
car2-ur3-re en &d;nin-urta-ra
nibru&ki;-ce3 a-a-ni-ir
ni2 me-lem4 tug2-gin7 bi2-
ba-an-la2 en ur5-re-ec
&jic;tukul-e  &d;en-lil2-ra gu3 mu-na-de2-e
dumu-zu-ur2 a2-sag3
x x x
x kur-kur
in-da-sa2 ki-bal jiri3
x x ud nu-dib-ba igi-ju10 ba-ab-jal2
x ne a2 he2-en-jal2 en-zu gaba-zu mu-un-zig3
&d;nin-urta ni2-te-a-na jickim i-im-til3
-un-til-la i-im-gub a ud-gin7 ba-an-ta-had2
-ba-ju10 zi dug3-ge-ec mi-ni-pa-aj2 hul2-hul2-le i-im-gub
x ur-saj &d;nin-urta-ka-ce3 tum9-tum9 hul sukud-de3
x-ba e-ne-am3 kur na-mu-un-tum3 a2-ni u6 im-me
i3-ne-ec a2 im-ma-aj2 inim im-ma-ab-dab5-be2
-ib-car2 jickim til3-la dirig nam-ba-jir2-jir2-re
x x-a-ni a-cag4 he2-em-mi-in-dab5 uj3 nam-ta-ab-la2-e
x x gan2-e numun na-an-ga-ma-ab-kal-le
&d;en-lil2-me-en nam a-na-tar-ra-ja2 mu-bi na-ab-ha-lam-e
&jic;tukul-e cag4 x x-bi im-huj hac2 ba-ni-in-ra
car2-ur3-re dub3 i-ni-in-bad ki-bal-a i-in-bur2
en &d;nin-urta-ra hul2-la-a inim mu-na-ni-ib-be2
lugal-ju10 -zu a-na bi2-in-dug4-ga-ta
a-ma-ru uc7 -da-jar-a lu2-ra su3-su3-de3
a2-sag3 ne3-ba cu a-ba-ni-ti ze2 ba-ni-in-sud
dumu-ju10 e2-kur-ra hu-mu-da-ku4-ku4
&d;nin-urta uj3-ju10 su3-ud-ce3 me-tec2 hu-mu-i-i
en dug4-ga a-a-na-ce3 jal2-la
usu mah &d;en-lil2-la2 na-an-gub-be2-en
ud ki-bal kur zid2-gin7 pec-e-de3
&d;nin-urta kicib-la2 &d;en-lil2-la2 jen-a na-jal2-en
lugal-ju10 a2-sag3 im-du3-a e2-jar8 gag ak-a
bad3 dirig-ga cu nu-ru-gu2-da
x ur5 gu7-u3-bi nu-be4-e
x bi nu-zi-zi-i
nam-ug5-ge x  nu-zu-e saj-ba mu-ri-ib-us2
im-hul saj-ja2  x mu-un-dab5-be2
lugal-ju10 me3 jic-bar-re  x-ba ba-ni-ib2-sa2-sa2
&d;nin-urta &jic;tukul cukur(igi.gag) -ra ka ba-ab-du8
jic-gid2-da kur-re i-in-si  mu-un-
en-e dungu-ce3 a2  sud
ud ku10-ku10-ga-ce3 ba-an-kur9
ud-gin7 gu3 ba-an-de2
x i jic-gid2-da
&d;nin-urta x
en-e tum9 x
me3-ni kur-ra bar-us2 ba-ni-ib-ra
car2-ur3-e tum9 an-ce3 ba-te uj3-bi sag2 ba-ab-dug4
ka.gag.ka-gin7 i3-bu-bu-de3
ah6-bi iri ni2-ba mu-un-gul-e
&jic;tukul zag saga11 di-da kur-re izi ba-cum2
mi-tum-e zu2 sis-a saj im-tu10-tu10
cita lipic dirig-ga-e giri17 i3-dub-dub-be2
jic-gid2-da ki-a ba-ab-du3 sur3 mud-e bi2-ib-tum3
ki-bal-a ga-gin7 ur-e ba-an-de2
lu2-erim2-e i-zig3 dam dumu-bi gu3 ba-an-de2
en &d;nin-urta-ra a2 nu-mu-e-zig3
&jic;tukul-e kur sahar-da im-da-ab-car2 pec a2-sag3-a nu-ub-tuku4
car2-ur3-e en-ra cu gu2-bi-ce3 ba-an-na-ni-ib-ri-ri
e ur-saj a-na in-ga-ra-jal2-la
mir kur-ra-ke4 ba-ra-bi2-tag-tag-ge4
&d;nin-urta en dumu &d;en-lil2-la2 ud-gin7 ci-in-ga-du3
u3-bu-bu-ul e3-a-bi nu-dug3-ga
ac-gin7 giri17 e3-a-bi nu-sig10-ge
en inim gib cag4-ce3 nu-ra-gid2
lugal-ju10 dijir-gin7 mu-ra-an-du3 a-ba saj ma-ra-ab-us2-e
ur-saj muru9-a ki ba-ab-us2 naja-am3 ki  x ri
&d;nin-urta dur3ur3 kur-ra mu-ni-in-sar-sar-re
ni2 me-lem4-e sahar i3-ur4-ru cika im-e-ec i3-cej3
ki-bal-a pirij zu2 sis mu-un-ra lu2 nu-mu-ni-in-dab5-be2
mir mir-ra lil2 tec2 im-gaz-za-ta ur5 tu11 mu-e-ak-e
amac lil2-la2-en-da igi tab-ba a ki-a mi-ni-ib-had2
ud tec2-e ri-a uj3 im-til a2-cu-du7 nu-tuku
lu2-erim2 zi cag4-ge nu-jal2-la
ur-saj gal en gaba-zu zig3-ga-ab sig9-ga-bi im-me
en-e kur-ra dum-dam mu-ni-ib-za ceg11 gi4 nu-mu-un-gul-e
ur-saj-e gu3 ki-bal nu-de2 igi.u nam-mi-jar
nij2 im-hul-hul im-zi ba-ab-gi4
gu2-erim2-e saj jic mi-ni-ib-ra-ra kur-ra i-si-ic ba-ab-jar
en-e erin2 nij2 ga-ab-kar di-gin7 cu i3-ni10-ni10-e
jic-nu11-gin7 kur-ra a2-sag3-ge igi huc ba-ci-in-il2
ki-bal te-ec ba-ni-in-dug4-ga di-bi mu-un-gul
&d;nin-urta erim2-e mu-ni-in-dib ab.jar-gin7 mu-un-si
a2-sag3 ni2 me-lem4-bi gub-ba sig-ce3 ba-ci-gub
sig-ce3 ba-ci-gub nim-ce3 u6 bi2-in-dug4
a-gin7 mu-un-lu3-lu3 kur-ra sag2 bi2-in-dug4
&u2;numun2-gin7 mu-un-bur12 &u2;numun2-gin7 mu-un-ze2
ni2 me-lem4-ma-ni kalam-ma dul-lu
a2-sag3 ce cej6-ja2-gin7 mu-un-dub2 numun-bi im-da-di
ceg12 si-il-la2-gin7 tec2-ba bi2-in-jar
cu-gal-an-zu-bi ne-mur-ra-gin7-nam zid2-de3-ec mu-un-dub-dub
im-du3-a im-bi suh-a-gin7 tec2-bi im-mi-in-jar
ur-saj-e nij2 cag4-ga-na mu-un-sa2
&d;nin-urta en dumu &d;en-lil2-la2 i3-x x ba-sed-de3
kur-ra ud-ta im-ma-ra-zal
&d;utu silim-ma mu-na-an-dug4
en-e ib2-la2 &jic;tukul a mu-x x tug2 uc2-a mu-un-tu5
ur-saj-e saj-ki cu bi2-ib-ur3 ad6-a za-pa-aj2 bi2-in-jar
ab.jar-gin7 a2-sag3 ug5-ga-na ma2 gaz ak-da-ni
dijir kalam-ma mu-un-na-sug2-ge-ec
dur3ur3 kuc2-a-gin7 mu-un-na-gurud-de3-ec
en-e a-ra2 mah-a-ni-ce3
&d;nin-urta dumu &d;en-lil2-la2 cu-ta silim ba-ab-sag3-sag3-ge-ne
car2-ur3-e an-ta lugal-bi-ir en &d;nin-urta-ra mi2 zid-de3-ec mu-un-ne
en mec3 mah gan2-e a dug4-ga ur-saj a-ba za-gin7
lugal-ju10 zag-zu ba-ra-ga-an-til ba-ra-ga-an-gub ba-ra-ga-u3-tud
&d;nin-urta ud-da-ta kur-ra lu2 ba-ra-ra-an-zi-zi
lugal-ju10 ceg11 dili gi4-a-za
jic-gan2-nu a-gin7 mi2 bi2-ib-tag
mir ki-bal  x mu-ni-in-e
en &d;nin-urta
a2-sag3
im
jic-gana2 x
a2-sag3 ki-bal-a &u2;numun2-gin7 bur12-ra &u2;numun2-gin7 ze2-a
en &d;nin-urta-ke4 &jic;tukul-a-ni im-
zag ki-gin7 x-gin7 gub-bu ul-la-ja2 cag4-ge
ud-da-ta a2-sag3 nam-ba-di na4 mu-bi he2-em
na4 &na4;zalag mu-bi he2-em na4 mu-bi he2-em
ur5-ra-am3 bar-bi irigal he2-em
nam-ur-saj-bi en-ra he2-em
&jic;tukul ub-ub-da gub-bu nam tar-re-da
me3 mah-e kalam-ma-ta be4-e
ud-bi-a a silim ki-ta du a-gar3-ra nu-um-de2
a sed du8-du8-du8-u3 ud zal-le-da-gin7 kur-ra e2-ri-a ba-ni-ib2-il2-a
dijir kalam-ma ba-sug2-ge-ec-a
&jic;al &jic;dusu-bi mu-un-la2-ec-a
ur5-ra-am3 ec2-gar3-bi i3-me-a
uj3 tar-bi-ce3 e2 lu2 gu3 ba-an-de2
&id2;idigna nam-gu-la-ba an-ce3 u5-bi nu-il2-e
kun-bi a-ab-ba-e li-bi2-la2-a a dug3 nu-um-
nesaj kar-re lu2 nu-gid2-e
cag4-jar hul-a nij2 nu-tu-ud
id2 tur-tur-re cu luh lu2 li-bi2-in-ak sahar nu-mu-da-an-zi-zi-i
gana2 zid-da a nu-cub-cub-be2 eg2 ak nu-jal2-la
kur-kur-re ab-sin2-na nu-gub-bu ce bir-a i-im-ak
en-e jectug2 mah im-gub-be2
&d;nin-urta &d;nin-jir2-su dumu &d;en-lil2-la2-ke4 gal-bi i3-ja2-ja2
gu-ru-um na4 kur-ra mi-ni-in-ak
dungu dirig-ga-gin7 a2 bi2-in-sud-su3-ud
bad3 mah-gin7 kalam-ma igi-ba bi2-in-tab-ba
&jic;bal ki-car2-ra mu-ni-in-jar
ur-saj-e mu-un-galam iri tec2-bi mu-un-uc2
a kalag-ga na4 im-da-an-sa2
i3-ne-ec2 a kur da-ri2-ce3 ki-a nu-um-ed3-de3
i3-bir-bir-am3 gu2 ba-ni-in-jar
kur-ra sug-e ba-ni-ib2-gu7-a
mu-un-ur4-ur4 &id2;idigna im-ma-an-cum2
a-ectub&ku6; a-gar3-ra mi-ni-in-de2-de2
i3-ne-ec2 ud-da nij2 ki-car2-ra-ke4
lugal kalam-ma en &d;nin-urta-ra su3-ud-bi-ce3 mu-un-hul2-e-ec
gan2-ne2 ce gu-nu a mi-ni-in-cum2
buru14 pu2-kiri6-ke4 cu gurun im-mi-in-il2
guru7-du6-de3 guru7-du6-re gu2 im-mi-in-gur-gur
en-e kalam-ta kar im-ta-an-ed3
dijir-re-e-ne ur5-bi mu-un-sag9
&d;nin-urta a-a-ni me-tec2 me-i-i-ne
ud-bi-a munus-ra arhuc-a sa2 nam-ga-mu-ni-ib2-dug4
&d;nin-mah-e ki jic3 dug4-ga-ni-ce3 u3 nu-um-ci-ib2-ku-ku
siki u8 dugud-gin7 bar-ra bi2-in-dul
i-lu kur jiri3 nu-jal2-la-bi gal-gal-bi mi-ni-ib2-be2
u3-mu-un a2 mah-a-ni kur-re nu-il2-i
ur-saj gal an-gin7 ib2-ba-na a2-bi lu2 nu-tej3-je26
ud sumur ki-a du uc11 gaba-ba jar-a
en ci &d;mu-ul-lil2-la2 men saj-e du7
ur  nu-zu
ce-er-ma-al saj ma-an-ze2-ej3 dam mu-un-gub-bu-na-ju10
mu-ud-da-na in-ci-tu-ud ba-an-us2 hur nu-mu-da-ab-jar-ra
du5-mu &d;mu-ul-lil2-la2 cu mu-un-dag i-bi2-ni na-ma-an-il2-la
cul zid munus zid-de3 ba-an-dug4
e2-cu-me-ca4 ki i-bi2 il2-la-ni in-ne-a-jen-na
gu da-an-ci-in-kud u3-mu-un er9-ra-ce3
ga-ca-an-jen dili-ju10-ne ga-an-ci-jen en da gi16-sa-ce3
a2-ce je26-e u6 mu-na-ni-in-dug4
si sa2 du5-mu di-kud &d;mu-ul-lil2-la2
ur-saj gal aj2 sag9-ga a-a-na he2-em-da-ri-am3
munus-e cir3 kug-ge-ec i3-aj2-je26
&d;nin-mah-e en &d;nin-urta-ra mu-ni-ib-be2
igi nam-til3-la-ka-ni mu-un-ci-in-bar gu3 mu-na-de2-e
munus kur-ce3 i-im-jen-ne-en-na-gin7
&d;nin-mah nam-ju10-ce3 ki-bal-a mu-un-kur9-re-en-na-gin7
me3 ni2 huc-ba ri-a-ja2 la-ba-an-sud-de3-en-na-gin7
ur-saj-me-en gu-ru-um jar-ra-ja2
hur-saj mu-bi he2-em za-e nin-bi he2-em
i3-ne-ec2 nam tar-ra &d;nin-urta-ka
ud-da &d;nin-hur-saj-ja2 di-ce3 ur5 he2-en-na-nam-ma-am3
cag4-tum2-bi cim ha-ra-an-mu2
-tum2-bi cim la2 la
gu2-gu2-bi lal3 jectin ha-ra-an-mu2
&jic;erin &jic;cu-ur2-men2 &jic;za-ba-lum &jic;tackarin du8-du8-bi ha-ra-an-mu2
kiri6-gin7 nij2-sa-ha cu hu-mu-ra-ni-ib-tag
hur-saj-e ir nam-dijir-ra hu-mu-ra-an-gu-ul-gu2-e
kug-sig17 kug-babbar hu-mu-ra-ab-bal-e hi.ib.lal3 hu-mu-ra-ab-ak
urud nagga hu-mu-ra-ab-zal-le gun2-bi hu-mu-ra-an-ak
kur-re mac2-ance ha-ra-ab-lu-e
hur-saj-e nij2-ur2-4-e numun ha-ra-ni-ib-i-i
za-e nin-me-en i3-da-sa2-sa2-a an-gin7 ni2 huc gur3-ru
dijir mah inim dirig-ge hul gig
munus zid nin-hur-saj ki-sikil
&d;nin-tur5 a2 sed-bi dab5-be2-ce3
te-e-mu-da nin me mah ma-ra-an-cum2 za-e he2-em-il2-e
en-e kur-ra nam mu-ni-in-tar-re du-ni ec3 nibru&ki;-a
munus zid me-ni me dirig-ga nin nagar cag4-ga
&d;a-ru-ru nin9 gal &d;en-lil2-la2 gaba-na ba-e-gub
ur-saj gal ur-saj ug5-ga-za
u3-mu-un a-a-ni-gin7 dug4-ga-ni nu-kur2-ru na-aj2 nu-um-mi-tar
en-e &na4;u2-e gu3 ba-de2-e in-di3 bi2-ib-kur-ku
en ib2-ba kalam-ma inim mu-na-ni-ib-be2
&d;nin-urta dumu &d;en-lil2-la2-ke4 ac2 im-mi-ib2-sar-re
&na4;u2 kur-ra ma-an-zig3-ge-en-na-gin7
cu sig10-ge5-ju10-ce3 mu-e-gib-ba-gin7 mu-e-dab5-ba-gin7
nam ug5-ge-ju10 ba-e-kud-da-gin7
en &d;nin-urta-me-en ki-tuc mah-ja2 ba-e-hu-luh-en-na-gin7
kalag-ga cul e2-jar8 tuku dirig-ga-me-en alan-zu he2-em-ta-be4
pirij gal usu-bi-ta nir-jal2-la-am3 he2-me-ze-er-ze-re-de3
usu-tuku a-gar5-re e2-jar8-ce3 cu he2-gid2-de3
juruc &na4;u2 cec-zu zid2-gin7 he2-me-dub-bu-ne
li-li-a-zu cu ha-ba-ab-zig3-ge-en ad6-ba zu2 e3-ni-ib
juruc-me-en gu3 de2-zu he2-jal2 gan.sum-gin7 he2-til-e
am gal lu2 car2-re gaz-za-gin7 nij2-ba-bi jar-ra
&na4;u2 &jic;tukul-ta ur-gir15 me3-ta
nij2 sipad-tur-re al-sar-re-gin7
en-me-en &na4;gug me-re-kul-la-za mu-bi he2-sa4
i3-ne-ec2 nam tar-ra &d;nin-urta-ka
ud-da &na4;u2 ub-tag &na4;gug buru3-da ur5 he2-en-na-nam-ma
ur-saj-e &na4;cu-u &na4;ga-sur-ra-ke4 gu3 im-ma-de2-e
en-e a ri-a bi2-ib2-cid-de3
&d;nin-urta dumu &d;en-lil2-la2-ke4 nam am3-mi-ib2-tar-re
&na4;cu-u &jic;tukul-ja2 saj bi2-dim2-za-na-gin7
&na4;ga-sur-ra gud-gin7 u3-na ma-an-sug2-ge-en-za-na-gin7
am-gin7 a2 sahar-ra me-er-re-dim2-za-na-gin7
giric-gin7 cu ha-ba-e-en-ze2-en
ni2 me-lem4-ju10 ba-e-de3-en-dul
a2 mah-ja2 mah-ni la-ba-an-zig3-ge-en-za-na-gin7
kug-dim2-e zi-ni-ce3 he2-pa-an-pa
umun2 ki nam-dumu-ni-ce3 ha-ba-x-na-aj2
u2-saj dijir-re-e-ne-ke4
ud itid-da zag-ge he2-em-de3-si-si-ne
lugal-ju10 &na4;saj-kal-e ba-gub
&na4;gul-gul &na4;saj-jar-ra gu3 ba-an-de2
&d;nin-urta dumu &d;en-lil2-la2-ke4 nam am3-mi-ni-ib-tar-re
&na4;saj-kal  x ma-dal-le-na-gin7
&na4;gul-gul zu2 kece2-da ma-an-jir2-jir2-re-na-gin7
&na4;saj-jar saj mu-e-bul-bul-a-gin7
en-me-en zu2 ja2-ra mu-e-sud2-sud2-da-gin7
&na4;saj-jar &na4;saj-kal-e he2-sig10-ge
cul zid &na4;gul-gul-e he2-gul-e
saj nu-kal-la si-ig ha-ma-ra-an-ze2-ej3
cag4-jar kalam-ma-ce3 jar-ba-ni-ib cu iri&ki;-za he2-eb-si
saj he2-sal ur-saj geme2-e-ne he2-me-en
ul4-ab sar-ra-ab hu-mu-ra-ab-be2 mu-bi he2-sa4
i3-ne-ec2 nam tar-ra &d;nin-urta-ka
ud-da kalam-e kij2 gig di-ce3 ur5 he2-en-na-nam
lugal-ju10 &na4;esi-a im-ma-gub
cag4 dab5-ba ka gen6-ne2-ec zu-ba cir3-re-ec im-mi-ib-be2
&d;nin-urta dumu &d;en-lil2-la2-ke4 nam am3-mi-ib2-tar-re
&na4;esi me3-zu a-ga-ba kur2-ra
i-bi2 dugud-gin7 ma-an-du3-u3-nam
a2 nu-mu-e-zig3 ja2-a-ra saj nu-mu-e-cum2
lul-am3 en dili-ni ur-saj-ja2
&d;nin-urta dumu &d;en-lil2-la2-ra a-ba mu-da-ab-sa2-e im-mi-dug4-ga-gin7
kur igi-nim-ta he2-mu-e-zi-zi-ne
kur ma2-gan&ki;-ta he2-mu-e-ja2-ja2-ne
za-e urud nij2 kalag-ga kuc-gin7 u3-mu-e-hi
en-me-en a2 nam-ur-saj-ja2-ju10 cu gal-bi he2-ni-du7
lugal ud su3-ra2 mu-ni i3-ja2-ja2-a
alan-bi ud ul-le2-a-ac u3-mu-un-dim2-ma
e2-ninnu e2 giri17-zal sug4-ja2
ki-a-naj-ba um-mi-gub-be2 me-te-ac he2-em-ci-jal2
lugal-ju10 na4-e im-ma-gub
&na4;na-ta su im-ta-du3-du3-e
&d;nin-urta dumu &d;en-lil2-la2-ke4 ac2 im-mi-ib-sar-re
na4 a2-ce je26 bi2-dug4-ga-gin7
&na4;na me-ja2 jic ba-e-cub-bu-za-na-gin7
za-e dim2-me-de3 cah-gin7 nu2-ba
gurud-da kij2-ce3 na-an-ak-e-en tur-tur-bi til-la
zu-a-zu a-da he2-mu-e-da-gi4-gi4
lugal-ju10 &na4;e-le-el-e im-ma-gub
&d;nin-urta dumu &d;en-lil2-la2-ke4 nam im-mi-ni-ib2-tar-re
&na4;e-le-el jectug2 tuku kur du14 mu2-a-ba ni2-ju10 he2-me-ni-ri
ki-bal-a uj3 tec2-ba ri-a-ja2 mu-ju10 he2-em-mi-ib-sa4
silim-ma-zu-ta nam-ba-e-re-be6 nam-ba-ra-be4-e
gur4-ra-zu tur-re-bi he2-gig
me-ju10 bar-zu-a si ha-ra-ni-ib2-sa2-e
&jic;tukul sag3-ge ur-saj ug5-ga-ja2 cu gal-bi he2-ni-du7
kisal mah-ja2-a ki-gal ha-ra-ab-ri
kalam-e u6 dug3-ge-ec he2-a-e kur-kur he2-mi-i-i he2-a-il2-e he2-il2-i
ur-saj &na4;ka-gen6-na-e ba-gub
nam-kalag-ga-bi-ce3 gu3 ba-an-de2
&d;nin-urta dumu &d;en-lil2-la2-ke4 nam am3-mi-ib-tar-re
cul ni2-tuku jic-nu11 bar-ce3 jal2
&na4;ka-gen6-na ki-bal-a-ta gu3 mu-e-re-jal2-la
cu-ju10 sa2 nu-mu-ri-ib-dug4
da3-da3da-ta la-ba-an-da-la2-e
kalam-ma jiri3-zu ba-ab-sig9-ge-en
mar-za &d;utu me-zu he2-a
di-kud-gin7 kur-kur-ra si sa2-e
cu-gal-an-zu pag-du3 nij2-nam-ma-ka
nam-kug-sig17-ce3 he2-en-na-kal-le-en
cul ba-dab5-be2-na u3 ba-ra-e-ci-ku-un en-na til3-la-zu-ce3
i3-ne-ec2 nam tar-ra &d;nin-urta-kam
ud-da &na4;ka-gen6-na til3-la ur5 he2-en-na-nam-ma
ur-saj-e &na4;jic-nu11-gal-e ba-gub
&d;nin-urta dumu &d;en-lil2-la2-ke4 nam am3-mi-ib-tar-re
&na4;jic-nu11 su ud-gin7 kar2-kar2-ka
kug luh-ha cul e2-gal-e du7
cu dili-zu-a mu-e-ni-zi-zi-i
saj kur-zu-a ki mu-e-ni-su-ub
&jic;tukul nu-mu-ra-sag3 a2 la-ba-ri-gur
ur-saj ceg11 gi4-ju10-u8 ba-ab-gub-en
nij2 sag9-ga mu-zu he2-pad3-de3
erim3 kalam-ma cu-za he2-em-si kicib-jal2-bi he2-me-en
&d;a-nun-na
lugal-ju10 &na4;algamec-e ba-gub igi dul2 ba-an-ak
en ib2-ba kalam-ma inim mu-na-ni-ib-be2
&d;nin-urta dumu &d;en-lil2-la2-ke4 ac2 im-mi-ib-sar-re
a-gin7 du-ju10-ce3 en3 mu-e-ci-tar
jic-kij2-ti-ju10-ce3 igi jen-na
&na4;algamec sa2-dug4 ud-da gur3-ru za-dim2-e-ne za-gin3-dim2-ne he2-me-en
lugal-ju10 &na4;du8-ci-a ba-gub
&na4;nir &na4;gug &na4;za-gin3-na gu3 ba-an-de2-e
&na4;amac-pa-e3 &na4;ca-ba &na4;hu-ri2-zum &na4;gug-gazi &na4;mar-ha-li
&na4;e-gi-zag-ga &na4;gi-rin-hi-li-ba &na4;an-zu2-gul-me &na4;nir2-muc-jir2&ki;  &na4;gazi-mu-su3-ud
en-e zi ka &kuc;ummud-e
&d;nin-urta dumu &d;en-lil2-la2-ke4 nam am3-mi-ib-tar-re
a-na ba-du-un nitah munus dim2-ma u3 za-e-gin7 za-e a-gin7 ki-ju10-ce3
nam-tag nu-e-tuku cu-zu e2-jar8-e ba-da-ab-us2-e ba-da-()-ri-en
ki inim-ma-ka ni2 mu-e-ni-buluj3-en
ad gi4-gi4-da je26-e mu-e-ni-buluj3-en
pu-uh2-ru-um-ma cagina mu-e-ni-jar-ra-gin7
nir lal3 kurun-na ha-ba-pad3-de3-en
kug-ga zid-de3-ec mi2 he2-en-ne-en-ze2-en
u2-saj dijir-re-e-ne-ke4
kur-kur-re giri17 ki cu2-cu2-zu giri17 cu ha-ra-ab-tag-ge
lugal-ju10 &na4;jiri2-zu2-gal-la-ke4 ba-gub igi dul2 ba-an-ak
en ib2-ba kalam-ma inim mu-na-ni-ib-be2
&d;nin-urta dumu &d;en-lil2-la2-ke4 ac2 im-mi-ib-sar-re
e &na4;jiri2-zu2-gal-la lu2 2 a-na-bi
am kur-zu-a si he2-me-ni-bur2 u3.gan-ce3 nu2-a
nu-mu-e-sig10-ge saj mi-ri-ib-us2
barag-gin7 mu-un-si-il-le lu2 he2-ta-sig-ge
tibira za-ra ha-ra-jal2 umbin he2-tag-ge
cul usu nij2 kur2 de6-a-zu
nagar lu2 kij2 ga-ab-sam2-a di-di-da
a dug4-ga-gin7 a he2-ri-ib-gi4-gi4 munu4-e-ec he2-gaz-gaz
lugal-ju10 &na4;im-an-e ba-gub
&na4;al-li2-ga gu3 ba-an-de2-e
&d;nin-urta dumu &d;en-lil2-la2-ke4 nam im-mi-ib-tar-re
&na4;im-ma-an kur-ra ceg11 mu--gi4-gi4
gu3 huc me3 gu3 huc bi2-ib-ra-
izi-gin7 mu-la2-en-ze2-en
ud-gin7 mu-dub-bu-un-ze2-en
&u2;numun2-gin7 mu-sag3-ge-en-ze2-en
&u2;numun2-gin7 mu-e-bur12-re-en-ze2-en
a-ba cu in-ne-ci-in-de6
&na4;im-ma-an gu3 de2-zu na-an-kal-am3 en3-zu na-an-tar-re
&na4;im-ma-an &na4;al-li2-ga e2-gal-la du-u3-zu na-an-sa2
lugal-ju10 &na4;mac-da im-ma-gub
&na4;dub-ba-an &na4;u2-ru-tum-e gu3 ba-an-de2
&d;nin-urta dumu &d;en-lil2-la2-ke4 in-di3 bi2-ib-kur-ku
&na4;mac-da &na4;dub-ba-an ga-an-ze-er bar7-a
&na4;u2-ru-tum na-me nu-gub-bu
&na4;ga-sur-ra zi murgu2-ce3 cub-bu he2-em-ta-ab-ka×ne-a
ki-bal-a sur3-gin7 ma-mu2-un-ze2-en
kur sa-ba mu-e-ci-gub-bu-un-za-na-gin7
&na4;mac-da udu-gin7 he2-sur-sur-ne
&na4;dub-ba-an nij2 ze2-re-de3 he2-bi2-sag3-ge-ne
&na4;u2-ru-tum mi-tum-gin7 u3-sar he2-ak-ne
zabar hu-ut-pa pa.gag pa.a dijir-re-e-ne-ka
jiri2 huc sa-sa-da gij4-e he2-bi2-sag3-ge-ne
lugal-ju10 &na4;ca-ga-ra im-ma-gub
&d;nin-urta dumu &d;en-lil2-la2-ke4 nam im-mi-ib-tar-re
&na4;ca-ga-ra saj edin-na dili-bi du saj-du tibir ra
kur-ra a2 dab5-ba-e-ja2 mu-e-ni-zukum
me3-ba la-la mu-e-ni-jar-ra-gin7
ad-kid-e gi he2-em-ta-gu4-ud-e ki-nu2-za he2-bi2-cub-be2
sig7-a ama ugu-za he2-bi2-tur-tur zig3-ga-ab-zu nam-me
a2-ac2-zu-a lu2 na-an-ni-til3-le
u2-gu ba-an-de2-zu uj3-e nam-me
me da-ri2-ce3 du3-a ki ni2 dub2-bu &d;nin-hur-saj-ka-ce3
ka tar-re-de3 barag-ba u3-bi2-in-gurud-de3
&kac;dida nam udu-ce3 lu2 ha-ra-ab-zil-e
zid2 dub-dub-ba-bi he2-hul2-le-en ki-bur2-ru-zu he2-a
lugal-ju10 &na4;mar-hu-ca ba-gub
&d;nin-urta dumu &d;en-lil2-la2-ke4 nam im-mi-ib-tar-re
&na4;mar-hu-ca ki-ju10-uc gu mu-un--ma-te-en ba-dab5-be2-en
cer7-da iri-za-ka im-cub-be2-en x jiri3-ni bi2--na-ak-()
&na4;bur cajan he2-me-en a he2-em-da-an-sim-e
&na4;mar-hu-ca u-gun3 he2-ni-tag-ge en sag9-ba he2- di
kirid-da kug-ga cu gal he2-em-mi-du7
&na4;mar-hu-ca e2 dijir-re-e-ne-ka me-te-ac he2-em-mi-jal2
ur-saj hac2-tum-e ba-gub
en ib2-ba kalam-ma inim mu-na-ni-ib-be2
&d;nin-urta dumu &d;en-lil2-la2-ke4 nam im-mi-ni-ib-tar-re
&na4;hac2-tum kur-ra ceg11 -gi4-gi4
gu3 huc me3-a-ce3 gu3 huc bi2-ib-ra
ceg11 gi4-zu lil2-la2-am3 kur-ra mi-ni-ib2-ge-en
juruc-me-en &na4;hac2-tum ki tag-ga-za mu-bi he2-sa4
i3-ne-ec nam tar-ra &d;nin-urta-ka
ud-da &na4;hac2-tum di-ce3 ur5 he2-en-na-nam-ma-am3
lugal-ju10 &na4;dur-ul3-e im-ma-gub
&d;nin-urta dumu &d;en-lil2-la2-ke4 nam im-mi-ib-tar-re
&na4;dur-ul3 mu-dur7 kug cul igi ha-az-za lu2 im-ma-an-gul-lu-ne
kur-ra giri17 cu mu-e-ni-jal2-la
a2-ce je26-e &jic;si-jar he2-kud
lugal-ju10 en &d;nin-urta-ra igi-ni-ce3 ha-ba-gub-bu-nam im-mi-dug4-ga-gin7
mu-zu pad3-de3-ba ni2 ha-ba-ab-buluj5
gal-zu-a kug ga-ab-sam2 di-de3
kur-kur-re nar-gin7 gi-di-da he2-em-mu-e-sar-re-ne
lugal-ju10 &na4;cegx(uru×gu)-cegx(uru×gu)-e ba-gub
&na4;en-ge-en &na4;&d;ezim2-ma gu3 im-ma-de2-e
&na4;ug-gun3 &na4;he2-em
&na4;ma-da-nu-um &na4;saj-gir11-mud
&na4;x &na4;mur-suh3-e
&d;nin-urta dumu &d;en-lil2-la2-ke4 nam im-mi-ib-tar-re
tag-tag-ga
x x cu nam--tum3  giri17 tag-tag-ga
zag us2 sa us2 cag4 uc gu7 az-gin7 jiri3 hum-mu
he2-en-na-ga-za mu-e-ci-du-de3-en i3-ne-ec tab-ba di-za
gu2-ne-ne-ta ki ha-ba-ab-te-en-ze2-en a-ba cu in-ne-ci-in-de6
&jic;tukul he2-me-en &jic;ig he2-en-gub
kalag-ga gu2-ni ha-ba-ra-sig9-ge
lirum-ta dug3 du.du-du.du-am3-da-ab ud zal-le ki he2-tej3-je26
ud cu2-uc ki-la2 tuku-e he2-zi-zi-i
cul da-ri2 kalam-ma igi he2-en-de3-saj5-saj5
ur-saj &na4;kur-ga-ra-nu-um-e ba-gub
&na4;bal-e gu3 ba-de2-e
en-e cem-bi sig7-sig7-ga-bi
&d;nin-urta dumu &d;en-lil2-la2-ke4 nam am3-mi-ib-tar-re
lu2 ga-ba-ra-ab-e3 im-mi-dug4-ga
us2 zid-ba mu-e-ci-in-dub-bu-na
juruc lu2 ar2-e mi-ri-gu7-am3 saj-gin7 mu-un-ti-en
gacam tur-ra mi2 hu-mu-ne-e
ezen gidim-ma-ke4 he2-em-ma-sag9-ge
itid-da ud 9 juruc ud-sakar-ra-ke4  x hu-mu-ra-an-ak
biluda(pa.an)da &d;nin-hur-saj-ja2-ka-ce3 -an-gub
ur-saj-e kur mu-un-si edin-na di-di-na ud
uj3-gin7 pa.a.pa-ba mi-ni-e3 a2 mah mu-un--x
&d;nin-urta hul2-hul2-e im-du &jic;ma2-gur8 ki aj2-ja2-ni
en-e &jic;ma2-kar-nun-ta-e3-a jiri3-ni nam-mi-in-gub
a-igi-lu-e-ne cir3 dug3-ge-ec im-mi-ib-be2-ne
en-ra mi2 zid-de3-ec2 mu-un-ne-ne
&d;nin-urta dumu &d;en-lil2-la2-ra cudu3 su3-ra2-ce3 mu-na-ab-mu2-ne
dijir zag dib-ba ur-saj-e-ne
en &d;nin-urta lugal dijir &d;a-nun-ke4-ne
bar-us2 zid-da-na  sun4 ba-la2-a
a e3-a gu2-erim2-e mu-ni-cub-bu
nam-mah gal-gal-za a-ba mu-e-da-ab-sa2-e
ur-saj a-ma-ru gaba cu nu-ja2-ja2
&d;en-ki &d;nin-ki-e-ne saj nu-un-da-ja2-ja2-ja2
ur-saj iri lah4 kur-re gu2 jar-jar
dumu &d;en-lil2-la2 a-ba mu-e-da-an-e3
&d;nin-urta en dumu &d;en-lil2-la2 ur-saj a-ba za-a-gin7
lugal-ju10 ur-saj za-a sa2-dug4-zu-ce3 jal2-la
mu-ni-gin7 si sa2 jiri3-zu mu-un-dab5-be2
e2-za nij2-du7-e pa ma-ra-ni-in-e3-a
ec3-za sahar-ta ma-ra-ra-an-il2-la
ezen-zu nij2 ha-ba-ab-gu-ul-gu-ul-e
jarza kug-zu cu hu-mu-ra-ab-du7-du7
mu nam-til3-la-na dug4-ge ba-ab-du7 kalam-ma ha-ra-an-i-i
en-ra cag4 an-na he2-en-na-huj
ne &d;en-lil2-la2 &d;nin-urta-ra
ki-sikil ama &d;ba-u2 ud-de3-ec he2-en-na-e3
en-ra ma2 nesaj-a mu-na-ni-ib2-be2-ne
ma2 ni2-bi dirig-ga-e gu2 im-mar-mar-()
ma2-kar-nun-ta-e3-a a2 kug mu-un-su3-ud
ur-saj &jic;tukul sag3-ge silim-ma-ni-ce3 ()
&d;a-nun-na-ke4-ne x-bi gaba mu-
giri17 ki-ce3 ba-ab-te-ec cu gaba ba-ni--ec
en-e a-ra-zu-a cudu3 mu-un-na-ca4-ac
x x-ge mir-ra hu-mu-ni-ib2-huj-
&d;nin-urta lugal &d;utu-u18-lu gu2 an-ce3 he2-ni-zig3
a-a-ni &d;en-lil2-le nam mu-ni-ib2-tar-re
mu mah-zu-ce3 dirig-ga
-ka tuc ki ha-ba-ni-in-jar
gaba  he2-du7
lugal me3 ki-bal-a ud an-na saj-e-ec he2-rig7
&jic;tukul mar-uru5 kur-re izi cum2-mu
ur-saj an ki-ke4 saj-e-ec he2-rig7
lugal ud-zu-ce3 kaskal ha-ba-sig
&d;nin-urta kur-ra du-zu nir hu-mu-ni-jal2
ur-bar dab5-be2-da cu bar-ra-gin7
ud-zu-ce3 ki-bal-a-ce3 dug3 nim-ta he2-gub
hur-saj ba-e-cum2-ma ki-bi na-an-gi4-gi4
iri-bi du6-du6-da ha-ba-ab-cid
barag-barag gal-gal-bi zi nu-mu-un-ci-pa-an
cita2 an-na bal sag9-ga nu-kur2-ru
til3 ud su3-ra2 jickim &d;en-lil2-la2
lugal usu an-na nij2-ba-zu he2-a
ur-saj-e a2-sag3 mu-un-ug5-ga-ac
en-e gu-ru-um-bi mu-un-ak-ac
na4 ha-ba-sa2 im-mi-in-dug4-ga-ac
ucum ceg11 gi4 mu-ni-ud-a-ac
ur-saj-e a-e saj an-ta jiri3 im-ma-jar-ra-ac
gan2-ne2 zid-de3 cu in-gi4-a-ac
&jic;apin he2-jal2 pa bi2-in-e3-a-ac
en-e ab-sin2 gub-bu mu-un-jar-ra-ac
&d;nin-urta dumu &d;en-lil2-la2-ke4 guru7-du6 guru7-mac-a gu2 bi2-in-gur-gur-ra-ac
in-nin me a2-bi-ta e3-a dug4-ge mah dib-ba
&d;nisaba munus zid gal-an-zu kur-kur-ra dirig-ga
igi zu2 kece2-da nam-en nam-lugal-la im saj di jal2-la-bi-im
jectug2 mah &d;en-ki du6 kug-ga-ta saj-e-ec rig7-ga
&d;nin-urta dumu &d;en-lil2-la2-ke4 zag-ba nam-mi-in-gub
munus mul-an nun-e abzu-ta gal-le-ec-e sig7-ga
in-nin jectug2.&d;nisaba cag4-ge uc gu7
sa2-jar dili dim2-ma jalga sud
a2-jal2 saj gig2-ga dub jal2 mu a-na-tuku
gu la2-a-na mucen dib-be2-da nu-du8-u3-da
kij2 ak-bi-ce3 dirig mu-un-ja2-ja2
-da u3-en3 nu-ca4 &d;suen-da ud cid-e
bad3 zabar dib lu2 nu-ed3-de3
di gacam igi nijin2-na
saj gig2-ga en3 tar-re uj3-e inim si sa2
-i gaba-ri &d;en-lil2-la2
munus zid mul an-da cag4 kuc2-u3 &d;nisaba za3-mi2
en gal &d;en-lil2-la2 &d;nin-urta dumu mah e2-kur-ra
nir-jal2 a-a ugu-na za3-mi2-zu dug3-ga-am3
cir3-sud &d;nin-urta-ka
kicib mu sar ur-dun dam-gar3-ra u2-gu ba-an-de2
inim pu-uh2-ru-um-ma-ta
nijir-e sila-sila-a si gu3 ba-ni-in-ra
lu2 na-me nij2 na-me ugu-na li-bi2-in-tuku
&m;lu2-&d;suen-na lu2-gen6-na cagina
&m;lugal-me-lem4 ensi2 sajja
ka-ka-ne-ne ba-an-me-ec kicib-ba-ne-ne in-x-ec
&m;zu-zu um-mi-a
&m;si-du3 dub-sar
&m;al-lub ajrig
&m;ba-an-sag9-ge-en gala
&m;ul-li2-a ha-za-nu-um
nijir lu2-ki-inim-ma-me
ur-saj gal a2 gal an ki-a
&d;nin-urta e2-kur-ra me 50 cu du7
x x (x) ensi2 a-a-na u18-lu sumur zig3-ga
x x kur-ce3 ni2 gid2-gid2-i
x x x zu x gu3 nun di gan dim2
ni2 su-a ru-ru-gu2 gaba-cu-jar nu-tuku
&d;nin-urta nam-cul-a dirig-ga
x x usu gal mah x x zi-i-zi
x x mu un nam &d;en-lil2-la2
&d;en-lil2-ka he2-du7 ec3 mah-a
me-lem4 x x x x jal2
x e x x x x x
&jic;rab3 dijir-re-e-ne
x x x x
&d;a-nun-ke4-ne
a2-nun-jal2 mah-bi
x en dumu &d;en-lil2-la2
hur-saj-ta e3-a me car2-ra u5 x
x x ur-saj gal ucum zag dib
nam-en-na cu du7 e-ne-da x nu-sa2
ur-saj gal ne3-ni-da nir-jal2
x x gi ru iri ba ri x x
ec-bar nu-kam3-me
dug4-ga-ni ki-bi-ce3 jar
dumu mah &d;en-lil2-la2
x x kur-ce3 cu ca-an-ca
x x kur gal &d;en-lil2 e2-kur-ra an ki nij2-dajal-ba
-ba mah-a-ni dul-la
x x x sumur x
su x
inim-ma-ni kal-kal-a-am3
dug4-ga-ni zid-da-am3
&d;nin-urta pirij sumur nu-ce-ga
nir-jal2 kur gam-gam x x (x)
sa-gid2-da-am3
&d;nin-urta &d;ic-me-&d;da-gan
igi nam-til3-la hu-mu-ci-in-bar
jic-gi4-jal2 sa-gid2-da-bi-im
u4-ta-u18-lu i-lim u5 x x
en gal-e-ne dirig x x x
&d;nin-urta nam-nir-ra cu du7
saj en3 tar an ki x x x
en a2 cum2-ma &d;nu-nam-nir-ra
ne3-ni-da nir-jal2 x x (x)
&d;nin-urta saj-kal
&d;en-lil2-le
gud du7-du7-gin7 x
nu-ce-zu jiri3-zu x
ur-saj gal x x x
hur-saj sud
lugal-ra kur gu2-erim2-jal2-la
cu-ni-ce3
&d;nin-urta &d;ic-me-&d;da-gan-ra
cen-cen a2-tah
&jic;tukul mah-a-ni
ki-bal nu-ce-ga
udug2 mah-a-ni erim2
me3 x gu2-erim2 x x
&d;ic-me-&d;da-gan
he2-em-ta-x
x
ud x  x
en kur-ra  ka ac
&d;en-ki an  en
x &d;en-
dirig x
mac ni
nin
x
e
x
x
x x
bi
x-gin7 ki kug x e
x x x x x na
ha x  tu x
gi &d;en-ki x x
x x x x
&d;en-x ri
x x x na
x ga
-am3
x x
-a
x x
x x
x
u18-lu sumur zig3-ga
x ni pirij x
x-gin7 ka ga
&d;nin-urta x
x x usu x
x
x x ib
x x x x  x ab dur
x x x x x &jic;rab3 dijir-re-e-ne
x x gaba nu-gi4 kur-re ka
&d;nin-urta x a &d;a-nun-na
en e2-kur-ra x a2-nun-jal2
u4-ta-u18-lu (x) a2 mah x
hur-saj-ta e3-a me car2-ra
&d;nin-urta x  ud
nam-en-na cu du7
ur-saj gal kur  in x
na4-bi sug-zag-ge4 tec2-bi x -gu7
sa2 pad3-de3 ec-bar nu-kam3-me
&d;nin-urta dug4-ga-ni ki-bi-ce3 jar
ur-saj en dumu mah &d;en-lil2-la2
x x ma x-a kur-ce3 cu ca-an-ca
&d;nin-urta mah-di e2-kur-ra (x)
x  x ba u18-lu mah-a-ni
x x ru sumur-ra2 ki-bal x
x x zi2 x li bu nu-ce-ga x x
&d;nin-urta (x) x-ga-bi x x
ur-saj gal gu2-erim2-jal2-la ur2 x x
ur-saj igi x x &d;en-lil2 x (x)
x ni in x x x (x) x x sum x
x x x x x (x) x a-a x
-ta erim2-e gu2 x x
-a-ni kur-ra cu-mu-x x
kalam-ma tug2-gin7 ci-im-cu4
du
ki
ne
x ec
ur-saj gal x
&d;a-nun-na-ke4-ne
x (x) x-a-ni
kal-kal
pirij sumur
gam-gam x
sa-gid2-da-am3
&d;ic-me-&d;da-gan
nam-til3
jic-gi4-jal2 sa-gid2-da-bi-im
u4-ta-u18-lu (x) nam-nun-na
mi-tum -e erim2
&d;nin-urta nam-nir-ra zag dib
saj en3 tar x x x bal ri x
en a2 cum2-ma &d;nu-nam-nir-ra
ne3-ni-da nir-jal2 me3-ce3 gub-bu x
&d;nin-urta (x) x gu2-gal x x
am gal  &d;en-lil2-le
am  x ta a
x  ri am a x
&d;en-lil2 kur gal-la
hur-saj sud4-su13-ra
gu2-erim2-jal2-la x (x)
x cu-ni-ce3 ru
&d;ic-me-&d;da-gan dumu
kur-ra cu ur4-ur4
-gin7 si x
ru a2
x hul
x
saj an-ce3 mi--il2
igi-ni-ce3 x
mu-un-na-e-hul2-hul2
gu2-da mu-ni-in-la2 (x)
x  x-da-zu nam mu-ni-ib2-tar (x)
x  x-da-bi he2-me-en nam-nun-bi ak-de3
x x saj-e-ec mi-ni-in-rig7-ga-zu muc3 nam-ba-tum2-mu
x gi ci-bi2-du7 ud-bi ha-ra-su3-ud-de3
nam tar-ra mu sa4-a-mu-me-en gaba gi na-an--tuku
ur-saj nam-he2-a gu3 ru-ru-gu2 giri17-zal
a-a &d;ickur ud gal-la-ke4 za-e gi4
bar-sud-am3
a-ma-ru &tum9;u18-lu mah &tum9;mir mir-ra
za-pa-aj2-ja2-ni x x x
x gi4-ne-ec2 an ki gi
&d;ickur-ra tum9 ki te x jar a x
nim jir2-jir2 an x x x a x
x
x
2-kam-ma-ra &tum9;u18-lu &tum9;mir mir-ra-da mu-
3-kam-ma-ra im-hul an-na-ke4 gaba dumu lu2-bi
4-kam-ma dungu sir2 an-na-ke4 gu3 im-ma-an-de2 (x)
gana2 zid-da ce gu-nu im-gub &d;ezina2 hul2-la
&d;ickur-e nij2-nam mu-un-jar-jar buru14 ce mah im-
ur-&d;nin-urta guru7-du6 guru7-mac a-gar3 mu-na-an-dub
ud dug3-ga numun-bi mu-ni-in-sig10 gig2-ga ka
ur-&d;nin-urta dumu an-na-ra numun-bi mu-ni-in-sig10
&d;ickur &d;inana &d;x-ke4 til3 mu-na-an-
sa-jar-ra-am3
ur-&d;nin-urta cag4 x &d;nin-lil2-la2-ke4 &d;ickur
jic-gi-jal2-bi-im
en ku3-jal2 an ki uj3 kug zi cum2
a-a &d;ickur en ku3-jal2 an ki uj3 kug zi cum2
ur-&d;nin-urta he2-jal2 hu-mu-na-jal2 saj
u18-ru12-bi-im
ur-&d;namma lugal kalam-ma ()
su3-ra2 ba9-ra2 x
&jic;esi sar x
ka-ge-zu
har
kug za-gin3-na nam
kug-gin7 kalam-ma
x hu ud x edin-na
pirij ucumgal igi il2 ka-ni
ur-&d;namma lugal kalam-ma su3-ra2 ba9-ra2
x ga
dumu nir-jal2 &d;en-lil2-la2
ur-saj pa e3-a lu2 igi
e2 &d;en-lil2-la2-ka an
na-me ma-
e2-kur-ra ki-bal
x-a en
nu-banda3
lugal urim2&ki;-ma
lugal adab&ki;
lugal x
e2-kur
du im
&d;nin-lil2-la2
&d;en-lil2-la2-ra
x an ki ama tud
&d;en-lil2-le
ur-saj-ja2 x x x e3 ur
cag4 x  jar x te
&d;za-ba4-ba4
ur-saj  x x
&d;nin-urta ensi2 gal &d;en-lil2-la2
&d;nin-nibru&ki; dumu ki aj2 an-na-ka igi-bi-a sag9
nitalam ki aj2 &d;nin-nibru&ki;-ke4 egir2 mah he2-da-sag9
&d;nin-urta en dijir-re-e-ne e2-cu-me-ca4-e he2-du7
a-a-ju10 &d;en-lil2-le mi2 zid iri in-ga-am3-me
&d;nin-urta-ke4 ni2-te-a-ni pirij-gin7 pirij na-te
je26-e ur-saj-me-en &d;en-lil2-la2-me-en
inim zu2 kece2-da nibru&ki;-me-en
x ezen x-a-bi mucen nu-cub-bu-me-en
a-a-ju10 &d;en-lil2-le lu2 cag4-ga-na-me-en
ur-saj-me-en ama-ju10 &d;nin-lil2-la2 ki aj2-ni je26-e-me-en
kur-ra u3-tud-da-me-en kur-ra a2-jal2-me-en
&d;nin-urta-ke4 ceg11 gi4-a-zu-ce3 kur i3-tuku4-tuku4-e
a-ma-ru &tum9;u18-lu nim-gin7 jir2-jir2-e
&d;en-lil2-le-me-en &d;nin-urta-ra he2-em-ma-ci-bar-re
&d;nin-urta-ke4 iri-ni ec3 nibru&ki; he2-em-ma-ci-bar-re
ki aj2-bi na-nam ki aj2-bi na-nam
en e2-kur-ra ki aj2-bi na-nam
nij2-nam cag4-ge al dug4-ga-zu
nij2 kal-kal-la cag4-ge guru7-zu
ur-saj a2 zid-da &d;en-lil2-la2 cul gaba-ri nu-tuku
&d;nin-urta a2 zid-da &d;en-lil2-la2 cul gaba-ri nu-tuku
x saj 50 nir-jal2 tu11-tu11 kur gu2-erim2 nu-cub-bu
pirij sumur huc erim2-ma ka an-ca-ca
&d;nin-urta pirij sumur huc erim2-ma ka an-ca-ca
ud hul-jal2 du-a-gin7 ki-bal-a ma-da du
ur-saj-e pap-cec a-a-na
en &d;nin-urta-ke4 pap-cec a-a-na
ur-saj na-nam ur-saj na-nam ur-saj kur nu-e3
ur-saj-me-en &d;nin-urta na-nam ur-saj kur nu-e3
ze2-na mah dili-ni ur-saj-me-en
e-ne-ra dijir dirig-ga nu-il2
lugal an-ce3 mah ki-ce3 mah nir-jal2 ki ud e3
&d;nin-urta an-ce3 mah ki-ce3 mah nir-jal2 ki ud e3
ur-saj kalag-ga &d;nin-urta a-a &d;en-lil2 za3-mi2
x jectug2-ga en nam tar-tar-re
a-a &d;en-ki za3-mi2
ki  &d;a-nun-na-ke4-ne
&d;nin-urta ensi2 gal &d;en-lil2-la2
&d;nin-nibru&ki; dumu ki aj2 an-na-ka
igi-bi-a sag9
nam nu-ne ga-ra-na en gal a-na ka-da u3-a
e-ri ab-ba-ge-en ni ba-ri-a-ta
su2-en igi da-jal2 e-si u3-ri-ma
e su2-en nam nu-ne &d;suen nam nun-e ga-ra-na en gal a-na ka-da u3-a
e-ri ab-ba-ge-en ni ba-ri-a-ta
su2-en igi da-jal2 e-si u3-ri-ma
kur-ra du-da-ni5 gi-ir-za-la tud-da-ni giri17-zal-a e-da-ni
an nu-gi-a bi2-ri-ij3 u3-cu-gal a2 nu-gi4-a pirij ucumgal
en ga-ba-jal2-le-a
su2-en ka cu-gal e-si u3-ri-ma
&d;nanna kur-ra du-da-ni5 gi-ir-za-la tud-da-ni giri17-zal-a
e-da-ni5 a nu-gi-a bi-ri-ij3 u3-cu-gal pirij ucumgal
en ga-ba-jal2-le-a
su2-en ka cu-gal e-si u3-ri-ma
ni5-pa3-ra i-ni-jar cu du du7 ba e ni cu gi4
mi-ne ja2-ja2-ni5 lu2-gal-ju10 pa-ra-ga tu-a-ni5 tuc-a-ni
u3-nu gal-a-ni5 pa-an-su-ur2 a-na-ke4 unu6 gal-la-ni bancur an-na-ka cu im-ma-gi-gi
&d;nanna ni5-pa3-ra i-ni-jar cu du inim-jar cu du7 ba e ni cu gi4
mi-ne ja2-ja2-ni5 lu2-gal-ju10 pa-ra-ga tu-a-ni5 tuc-a-ni
u3-nu gal-la-a-ni5 pa-an-su-ur2 a-na-ke4 unu6 gal-la-ni bancur an-na-ke4 cu im-ma-gi-gi
x x-ne me-am mu-nu-ru-ru-ur2 giri17-za-la-e me-a mu-un-ur4-ur4 giri17-zal-a
x-bi ku ka nam me-te-jal2 saj gi-gi gig2-ga
dumu-saj &d;en-lil2-la i-gi-ni5 &d;suen-e igi-bi ma-ra-ci-jal2
x x-ne me-am mu-nu-ru-ur2 giri17-za-la-e giri17-zal-a
x-bi ku ka nam me-te-jal2 saj gi-gi gig2-ga
dumu-saj &d;en-lil2-la2 i-gi-ni5 dumu-saj &d;en-lil2-la2 igi-bi ma-ra-ci-ja2-al
x x ne-gin7
x x x-gin7 ab2 x zu x x x
&d;nin-e2-gal-la li-bi-ir-si-zu en-me-ec
x x nunuz dub2-dub2-gin7 x x
&d;inana li-bi-ir-si-zu en-me-ec
-ju10 di-di-ta-am3
x x jar am3(a.an) 2(min)-am3
x x x  mu x x
mucen-du3-am3 x bu x
cu-ku6-de3 mu-lu mu-gi-a cag4-ga-bi
&lu2;su8-ba-ce3 mu-lu da-an-gi4-gi4
i3 saj ga saj mi2 de3-ja2-ab-be2
engar-ju10-u8-ce3 mu-lu da-an-gi4-gi4
x jectin-e mi2 de3-ja2-ab-be2
mucen-du3 x sa-du3 nu2-a-ce3
nin-jen mu-lu da-an-gi4-gi4
mucen sig5-ga mi2 de3-ja2-ab-be2
cu-ku6-dam jic-gi sa-du3-a-ni-ce3
ga-ca-an-an-na-jen mu-lu da-an-gi4-gi4
suhur&ku6; gur-gur-ra mi2 de3-ja2-ab-be2
li-bi-ir-si-ni nij2-de6-a im-de6
mucen zag-ga mucen-du3 mu-un-de6
suhur&ku6; gur-gur-ra cu-ku6-de3 mu-un-de6
nin-ju10 x (x) x ba-an-da-ab-dug4
&lu2;sipad-de3 i3 cu-ce3 mu-un-la2
&d;dumu-zid-de3 ga zag-ce3 mu-un-la2
i3 ga jar-ban3-da zag-ce3 mu-un-la2
ga &dug;cakir-ra zag-ce3 mu-un-la2
x-ju10 e2-e gu3 ba-an-de2
&d;dumu-zid-de3 x x x
e2 jal2-lu nin-ju10 e2 jal2-lu
x x mu-un-
nu-u8-gig-ge x
ama ugu-ni jiri3 mu-un-gub-gub
x i-lu-zu mu-un-gub-x
i-gi4-in-zu7 ni.muc2-dam x x
i-gi4-in-zu7 a me x x na-nam
i-gi4-in-zu7 e-ne za-ra  na-nam
i-gi4-in-zu7 a-a-zu na-nam
i-gi4-in-zu7 ama-zu na-nam
ama-ni ama-zu-gin7 in-ga-x x x
a-a-ni a-a-zu-gin7 in-ga-ne-en
e2 jal2-lu nin-ju10 e2 jal2-lu
&d;inana dug4-ga ama-na-ce3
a mu-un-tu5 i3 dug3-ga mu-un-cec2
&tug2;pala3 mah bar-ra nam-mi-in-dul
u3 mu-lu-ug-ga-ni cu ba-an-ti
&na4;za-gin3 gu2-a si bi2-ib2-sa2-sa2-e
&na4;kicib cu-ni-a ba-ni-in-du8
in-nin9-e jiri3-ni mu-un-gub-gub
&d;dumu-zid-de3 &jic;ig im-ma-ni-in-us2
e2-e iti6-gin7 im-ma-na-ra-e3
igi mu-un-ci-bar mu-un-na-hul2-la
gu2-da mu-ni-in-la2 ne mu-un-su-su-ub
x x
x
&d;dumu-zid-de3 x
en &d;dumu-zid im
lugal-ju10 e2-e
lugal-ju10 nitalam-ju10
&d;dumu-zid-de3 lu2 x a nu x x
lugal-ju10 e2-a kur9-ra-ma-ni
su8-ba &d;dumu-zid-de3 nitalam-a-ni-ir gu3 mu-na-de2-e
nitalam-ju10 x-ta e3-i3
&d;inana x x x e2 dijir-ja2
e2 dijir-ja2-ce3 mu-e-tum3-en
igi dijir-ja2-ce3 i3-e-nu2-en
zag gu-la dijir-ja2-ka &d;inana mu-da-tuc-u3-de3-en
ur5-gin7 hu-mu-na-ab-be2-a-ka
x x x-ka im-ma-an-tuc
x x x x cu x  x x x
x-ra jiri3 im-ma-an-gub-gub
x x a-ra-zu mu-na-ab-be2
x  ru x x
x x x
x x
ha
ne
li-bi-ir-si-zu
x
x x igi-za
&d;ama-ucumgal-ju10 &jic;ma2
x in-nin9-ra gu2 ab-
nam-geme2-ju10-ce3 la-ba-e-de3-ri
-na-am3 bancur-zu bancur cen-na-am3
bancur cen-e im-ma-ni-ib-gu7-e-en
bancur-zu bancur cen-na bancur cen-am3
za-e hub x x ba-ni-ib-gu7-e-en
ama-ju10 hub x x la-ba-ni-ib-gu7
cec tu-ur-tu-ra la-ba-ni-ib2-gu7
nin9-ju10 &d;jectin-an-na la-ba-ni-ib2-gu7
za-e  e cu ba-ni-ib-gu7-e
nitalam-ju10 tug2 na-ma-tuku5-tuku5-an
-e gu na-ma-nu-nu-un
siki ud5 na-ma-ni-ib2-du3-un
na-ma-dun-dun-an
x x x  x nun-na
x x x  x-an
x im  x
ninda nam x x x x
&d;nin-e2-gal-la pa
am &d;dumu-zid x x x x
x-e ce-er-zid kug an-ur2-ra x x
x x-na-ju10 an-ne2 ce-er-zid
x x x ba an-ur2 x
x x
an
im
an x
ur-saj gal
lipic-tuku
me-lem4-ma-ni
saj gal x zi
iri a2-dam
pirij gu3 di mu
&d;nin-urta-ra
u4-ta-u18-lu
sa-gid2-da-am3
en an x x
jic-gi4-jal2 sa-gid2-da-bi-im
an zi ka
ka-ka
ub-cu-unken-na
nam-&d;en-lil2
a2 kur gal &d;en-lil2-la2
lu2-ju10 a-da-
nun &d;ic-me-&d;da-gan
lu2 &d;nin-urta x
cita2 saj 50 ki
&d;ic-me-&d;da-gan
tun3 urud an-gin7 sag9
&urud;gu-za mah
x x
x x x x
x x x ba-ni-jar-re-ec
nam-lugal-ja2 ud-bi sud-da
bal-ja2 he2-jal2 pa ed2-ed2-dam
&d;en-ki en dug4-ga-ni nu-kur2-ru saj il2 ba-ni-kur9
&d;utu inim-ma-ni saj-ba du mackim-ce3 ma-an-cum2
&d;nin-lil2 kalam-ma gu3 hul2-la ma-ni-de2-a-ke4-ec2
unken-na jizzal ma-ni-ak-ke4-ec2
cul-gi sipad zid ki-en-gi-ra-me-en
ja2-jic-cu2-a e2 di si im-sa2-x (x)-na
e2 mah nam-nin-a tum2-ma-na
&e2;pa-pah ki u6 di kur-kur-ra ni2 huc gur3-ru-na
e2 x x x gi cag4-bi-a silim mu-na-(x)-dug4
x x mu-da-ab-du3 da ni x  mu-du.du x
x gu2 mu-da-ab-
urud nij2 kalag-ga-a x
lu2 hul-jal2 &jic;tukul-la mu-ci-x x-a
a2 aj2-ja2-ni-ta me3-a mu-ni-gaz-a
ur-saj gal-gal mu-til-la-ju10 bar-ba im-mi-x
gu2-bi-a jiri3-ju10 im-mi-gub
ki-gal-ba ni2-ju10 saj im-ma-ni-il2
alan kug-sig17 alan &na4;za-gin3-na-ju10
kisal mah e2-nij2-ja2-ra-ka-na si ba-ni-sa2-sa2
aratta kug-gin7 gi16-sa mi-ni-jar-jar
e2-muhaldim gal-la-ni gud udu ba-ni-jar
e2-gir4 mah-a-ni he2-jal2-la bi2-de6
e2-lunga3 zabar-re he2-du7-na
kac-kac-bi-ta ne ki ba-ni-us2-us2
kac gig2 kurun kac su4 e2 a2 sikil-ba sur-ra
kij2-sig unu2 gal-la-ni ba-ni-jar
x x x
x-en
x
x
-ta-e3
um-ma-tag
x x x
gi
x x x
nu-x x

ni
x-zu nu-mu-da-zu ne
lugal-e en3 nu-tar-ra-ni
cah2 niga ab-cum-u3-de3 u3-bi2-
nij2 i3-gu7-a-ju10 ga-ab-sug6-e-ce
&cah2;ze2-eh tur-e cu al-gu4-ud-
e2-gi4-a gal4-la lu2-kam
mussa-tur uc x x
je26 e2-e x x (x)
x ga-ba-x
dur2 cah2 he2-gu7-e
x cah2
kac ga-ze2-ze2-eb ucur nu-kal-e

gi4-in ud cu2-cu2-ru ji6 mac-a-gin7 an-na-di-di-(x)
gi4-in-na an-ba pa nu-um-e3 ga-ca-an-a-ni
ud cu2-cu2-ru cag4 hul2-la e2-gi4-a-kam
nu-mu-un-na-kal geme2 hachur
gi4-in-gi4-in-e balaj ba-ra-e3
ga-ca-an-an-na e-duru2-bi mu-x x
geme2 e2-gal-la za-ra dug4-dug4
arad e2-gal-la ga-til3-bi gu7-gu7
ku-ku-a-ju10-ne gal4-la-ju10 na-aj2-gi4-in-e ma-an-ga
gal4-la-ju10 lu2 ba-an-tuku
um&mucen; al-sah6 gu-du-bi am3-kar
he2-kud na-ab-dug4 ja2-ra in-na-lagab-u3
egir2 gi4-in-na-ka

sipad x x x x
gala-e &jic;ma2-gur ce gur nu-
gala-e a-cag4 lu2-u3-ka ce zuh-zuh-de3 i3-jen
lugal a-cag4-ga-ke4 ba-an-dab5
saj an-sag9-ga-ju10 bi2-suh bi2-bir-bir (x)
si ga-ba-ab-sa2 umuc-ju10 ga-ba-da-ab-x
ga-ba-jen-e-ce
a-cag4 u3-mu-un gu5-li gala-ke4 na-an-
x na-an-kij2-kij2 ka x (x) bi2-ib-x-a x ze2-e bulug-ga
ku na-ab-be2-a
si ud mu-un-na-mu
-e-ce
-ta-bi-ce3
mu-na-ni-gi-gi
x nu-nu2 x
jiri3 x
ce
mu-ni-x
ri
x
x x
x x
x x
x
lugal-ja2 u3-na-dug4
&m;&d;nanna-ki-aj2 ra-bi-si2-ka3-tum-ma
arad-zu na-ab-be2-a
e2-dannada-na&ki; lugal-ju10 ba-an-da-bal
cag4 e2-dannada-na-ce3 6 me-at ugnim gu-un-gu-nu-um
&m;at-ta-ma-an-nu-um ba-ni-in-kur9
ugnim-bi iri-saj-an-na libir-ra-ce3 ku4-ku4-de3 la-ba-cum2
iri&ki;-gibil-am3 al-dur2-ru-ne-ec
ugnim-bi ugnim gu-un-gu-nu-um gu2 id2-amar-&d;suen-ka-ta
x du3-u3-de3 du-un-nu-um&ki; ak-de3
x x-al-e-de3 ba-jen
tukum-bi lugal-ju10 nim &jic;pan &jic;gag-pan
&jic;ma2 tur-tur cu-ku6 x x x
&kuc;a-ja2-la2 kece2-da-bi &jic;tukul &jic;x &jic;cu-kar2
a2 me3  nu-um-ta- du
ugnim  gu2 id2-amar-&d;suen-ka-ta
ceg12 ba-du3-e x  x x-e u3 id2 x al-ba-al-e
lugal-ju10 nam-ba-e-ce-ba-e-ne
a-ma-ru-kam
cu gi4-gi4-ra cu he2-en-na-gi4
&d;lum-ma lu2 inim-jar sag9-ga-ra nij2 sag9-ga-ra sag9-ga he2-en-na-jal2
igi engar-e mu-e-ci-in-il2-la
&d;en-lil2-le iri nam ku5-ra2-ni ha-ba-ci-ib2-il2-la
igi sipad-tur-e-ne mu-e-ci-in-il2-la
&d;en-lil2-le iri nam ku5-ra2-ni ha-ba-ci-ib2-il2-la
igi bahar2-e mu-e-ci-in-il2-la
&d;en-lil2-le iri nam ku5-ra2-ni ha-ba-ci-ib2-il2-la
ud al-cu2-cu2-ru im nu-cej3-am3
im al-cej3 &kuc;e-sir2 nu-du8-a
&id2;idigna ka-ba mu-un-zur-re a-gar3-re nu-si-si
-na
du3
x
iri nam-uc2 jal2-la-ce3 ance-bal-a-ke4 he2-ni-ib2-sar-re
e2-babbar me-silim-e mu-un-du3-a
&d;na-ni lu2 numun til-til-la cu hul mu-un-du3-e
e2-e lu2 zu-bi mu-un-gul en3-bi-a tar-re
e2 &d;en-lil2-la2 pa-har addir (x)
cu gid2 igi-tum3 la2 cu sumur nij2-gig-ga-kam
e2-gal iri11-gal cag4-bi tec2-a ab-sig10-ge5
e2-gal a-ri-a nu-da13-da13
&jic;ma2-gur8 in-nu-da nu-da13-da13
dumu-gir15 du-lum-ma nu-da13-da13
e2-gal gud-dam kun-bi he2-dab5
&d;utu lugal-am3 igi-zu he2-en-ci-ni-jal2
e2-gal ud 1(dic) ama tud-da-am3
ud 1(dic) ama a-nir-ra-am3
e2-gal ki-ma-an-ze2-er
x x x
x
id2-da ba-an-sig10-ga x
dam tuku-tuku lu2-ulu3-kam
dumu tuku-tuku dijir-ra-kam
dam nu-jar-ra tuku-a-ju10-ne
dumu nu-jar-ra tud-da-ju10-ne
dam-ju10 ma-dub-be2
dumu-ju10 ma-an-aj2-e
mu-ud-na-ju10 ku6-ta jiri3-pax(pad)-ra2 ma-ni-ib2-de5-de5-ge
u2 dam-gin7 ze2-ba edin-ta nu-un-mu2
u2 dam-ju10 na-ma-ab-il2-i-(x) pe-en-ze2-er-ju10 u-gun3 la-ba-ak-e
dam nu-jar-ra e2-a til3-la a2-sag3-a2-sag3-a dirig-ga
cah2-e nij2 mu-un-la2 me-a dam-ju10 im-me
nam-tar u3-mu-un-na-te u2 curum-ma-ju10 im-me
e2-gi4-a ta &gi;kid-ma2-cu2-a ak
mussa-tur ta mu-un-i-ra-bi
ucbar7-e ta am3-bur2-ra-bi
mussa(mi2-us2-sa2)-tur-re ba-an-de6
la-ba-an-e3
gir5 iri kur2-ra-am3 saj-ja2-am3
nu-si-si-me-en
mu-da-jal2
mu-da-jal2
he2-en-na-ba
-ga-am3-e-ce
-na mu-un-sa9
x
x x x
-ed3-de3
bi2-ib2-ed3-de3
-bi-ce3 ce muc5-a-kam
cir lul
ji6 50-am3
ud 50-am3
x-bi-ce3
gal-bi-ce3
i-im-du
ur4
jal2-la
gid2
saj-ki gid2-da &d;en-lil2-la2-ke4
kic&ki; gud an-na-gin7 im-ug5-ga-ta
e2 ki unug&ki;-ga gud mah-gin7 sahar-ra mi-ni-ib-gaz-a-ta
ki ud-ba car-ru-gen6 lugal a-ga-de3&ki;-ra
sig-ta igi-nim-ce3 &d;en-lil2-le
nam-en nam-lugal-la mu-un-na-an-cum2-ma-ta
ud-ba ec3 a-ga-de3&ki; kug &d;inana-ke4
ama5 mah-a-ni-ce3 im-ma-an-du3-du3
ul-mac&ki;-a &jic;gu-za ba-ni-in-gub
lu2-tur gibil-bi e2 du3-u3-gin7
dumu ban3-da ama5 ja2-ja2-gin7
e2 nij2-gur11-ra nij2 sa2 di-de3
iri&ki;-bi dur2 ki jar cum2-mu-de3
uj3-bi u2 nir-jal2 gu7-u3-de3
uj3-bi a nir-jal2 na8-na8-de3
saj a tu5-a kisal hul2-le-de3
ki ezem-ma uj3 sig7-ge-de3
lu2 zu-u3-ne tec2-bi gu7-u3-de3
lu2 bar-ra mucen nu-zu-gin7 an-na ni10-ni10-de3
mar-ha-ci&ki; le-um-ma gur-ru-de3
uguugu4-bi am-si mah ab2-za-za u2-ma-am ki ba9-ra2
cag4 sila dajal-la-ke4 tec2-bi tag-tag-ge-de3
ur-gir15 ur-nim tarah kur-ra kucu kur-ra ance-kur-ra &udu;a-lum zulumhi si
kug &d;inana-ke4 u3 nu-um-ci-ku-ku
ud-ba a-ga-de3&ki; e2 ziz2-a-ba kug-sig17 mi-ni-in-si
e2 ziz2 babbar-ra-ba kug-babbar mi-ni-in-si
arah4 ce-ba urud nagga &na4;lagab za-gin3-na sa2 im-mi-in-dug4-dug4
guru7-bi bar-ta im ba-an-ur3
um-ma-bi ad gi4-gi4 ba-an-cum2
ab-ba-bi ka-inim-ma ba-an-cum2
ki-sikil-bi ki.e.ne.di ba-an-cum2
juruc-bi a2 &jic;tukul-la ba-an-cum2
di4-di4-la2-bi cag4 hul2-la ba-an-cum2
emeda(um.me)-ga-la2 cu gid2 dumu cagina-ke4-ne emeda(um.me)-ga-la2 dumu cagina-ke4-ne
&jic;al-jar-sur9-da e-ne im-di-ne
iri&ki; cag4-bi tigi-a bar-bi-ta gi-gid2 za-am-za-am-ma
kar &jic;ma2 us2-bi mud5-me-jar-ra
kur-kur u2-sal-la i-im-nu2
uj3-bi ki sag9-ga igi bi2-ib-du8
lugal-bi sipad &d;na-ra-am-&d;suen-e
barag kug a-ga-de3&ki;-ce3 ud-de3-ec2 im-e3
bad3-bi hur-saj-gin7 hur-saj gal an-ne2 im-us2
abul-a-ba &id2;idigna a-ab-ba-ce3 du-u3-gin7 de2-a-gin7
kug &d;inana-ke4 ka-bi jal2 bi2-in-taka4
ki-en-gi-ra nij2-gur11 ni2-ba-ta &jic;ma2 im-da-gid2-de3
mar-tu kur-ra lu2 ce nu-zu
gud du7 mac2 du7-da mu-un-na-da-an-ku4-ku4
me-luh-ha&ki; lu2 kur gig2-ga-ke4
nij2-cu kur2-kur2-ra kur-kur-ra mu-un-na-ra-ab-ed3-de3
elam&ki; su-bir4&ki; ance barag la2-gin7 nij2 mu-na-ab-la2-la2
ensi2-ensi2 sajja-e-ne cagina-e-ne
saj-tun3 gu2-edin-na-ke4-ne
nidba itid-da zag-mu-bi si am3-sa2-e-ne
abula a-ga-de3&ki;-ka a-gin7 kuc2 mi-ni-ib-jal2
nidba-bi kug &d;inana-ke4 cu tej3-je26 nu-zu
dumu-gir15-gin7 e2 ki jar di-da du3-u3-de3 la-la-bi nu-um-gi4
inim e2-kur-ra me-gin7 ba-an-jar
a-ga-de3&ki; tuku4-e mu-un-na-la2-la2
ul-mac&ki;-a ni2 im-ma-ni-in-te
iri&ki;-ta dur2-ra-ni ba-ra-jen
ki-sikil ama5-na cub-bu-gin7
kug &d;inana-ke4 ec3 a-ga-de3&ki; mu-un-cub
ur-saj &jic;tukul-a saj ja2-ja2-gin7
iri&ki;-ta me3 cen-cen im-ma-ra-e3 im-ma-ra-an-ri
lu2-kur2-ra-ra gaba ba-ni-in-ri
ud nu-5-am3 ud nu-10-am3
sa nam-en-na aga nam-lugal-la
ma-an-si-um &jic;gu-za nam-lugal-la cum2-ma
&d;nin-urta-ke4 e2-cu-me-ca4-na ba-ni-in-kur9
iri&ki; ka-inim-ma-bi &d;utu ba-an-de6
jectug2-bi &d;en-ki-ke4 ba-an-de6
me-lem4 an-ne2 im-us2-sa-a-bi
an-ne2 an-cag4-ga ba-e-ed3 ba-an-e3 ba-an-de6
&jic;dimgul kug im-du3-du3-a-bi
&d;en-ki-ke4 abzu-a mi-ni-in-bu
&jic;tukul-bi &d;inana-ke4 ba-an-de6
ec3 a-ga-de3&ki; zi-bi suhur&ku6; tur-ra-gin7 engur-ra ba-an-til
iri&ki; tec2-bi igi-bi am3-da-jal2
am-si mah-gin7 gu2 ki-ce3 mi-ni-ib-jar
gud mah-gin7 si am3-da-il2-il2
ucumgal uc2-a-gin7 saj am3-ma-ze2-re
me3-gin7 nam-dugud-ba am3-da-ab-lah4-lah4-e
nam-lugal a-ga-de3&ki; ki-tuc gen6-na dug3 nu-tuc-u3-de3
ejer-bi nij2 na-me nu-sag9-ge-de3
e2 tuku4-e erim3 sag2 di-de3 sig10-sig10-ge-dam
&d;na-ra-am-&d;suen mac2-ji6-ka igi ba-ni-in-du8-a
cag4-ga-ni-ce3 mu-un-zu eme-na nu-um-ja2-ja2 lu2-da nu-mu-un-da-ab-be2
e2 tuku4
e2-ni mac2
nam e2-kur-ra-ce3 tug2-mu-dur7-ra ba-an-mur10
&jic;gigir-ra-ni &gi;kid-ma2-cag4-ga ba-an-cu2 &jic;gag bar-ra an-sig9
&jic;ma2-gur8-ra-ni si &jic;ma2-gur8-ra-na u5 &jic;ma2-gur8-ra-na sumur3 ba-ra-an-si-ig
a2-cita4-a a2-cu-du7-a nam-lugal-la-ka-ni im-ma-ra-an-ba-ba
&d;na-ra-am-&d;suen mu 7-am3 mu-un-ge-en
lugal mu 7-am3 cu saj-ja2 dug4-ga a-ba igi im-mi-in-du8-a
cag4-ga-ni-ce3 mu-un-zu eme-na nu-ja2-ja2 lu2-da nu-mu-un-da-ab-be2
e2-ce3 mac2-am3 ci-gid2-de3
e2 du3-a mac2-a nu-mu-un-de3-jal2
2-kam-ma-ce3 e2-ce3 mac2-am3 ci-gid2-de3
e2 du3-a mac2-a nu-mu-un-de3-jal2
i3-sig10-ga-na cu-a bal-e-de3
&d;en-lil2 nij2-dug4-ga-ni ba-en-de3-kur2
gu2 jar-ra-ni sag2 ba-an-da-ab-dug4
erin2-na-ni zig3-ga ba-ni-in-jar
a2-tuku kisal mah-ce3 ku4-ku4-gin7
e2-kur-ce3 cu kece2 ba-ci-in-ak
dub3-tuku lirum-ce3 gam-e-gin7
gi-gun4-na-ac 30 gij4 ba-ci-in-ak
nitah lu2 la-ga iri&ki; lah5-gin7
e2-ce3 &jic;kun5 gal-gal ba-ci-in-ri-ri
e2-kur &jic;ma2 mah-gin7 gul-gul-lu-de3
kur kug ba-al-gin7 sahar du8-u3-de3
hur-saj &na4;za-gin3-na-gin7 ku5-re-de3
iri&ki; &d;ickur-re ba-an-de2-a-gin7 gu2 ki-ce3 ja2-ja2-de3
e2-e kur-&jic;erin-kud nu-me-a
&urud;ha-zi-in gal-gal ba-ci-in-de2-de2
&urud;aga-silig-ga a2 2-na-bi-da u4-sar ba-an-ak
ur2-bi-a &urud;gi2-dim ba-an-jar
suhuc kalam-ma-ka ki ba-e-la2
pa-bi-a &urud;ha-zi-in ba-an-jar
e2-e juruc ug5-ga-gin7 gu2 ki-ce3 ba-an-da-ab-la2
gu2 kur-kur-ra ki-ce3 ba-an-da-ab-la2
&jic;alal-bi im-ma-ra-an-zil-zil
im cej3-cej3 an-na ba-e-ed3
jic-kan4-na-ke4 ba-ra-an-si-ig tec2 kalam-ma ba-kur2 ba-til
kan4 ce nu-kud-da ce i-ni-in-kud
cu kalam-ma-ta ce ba-da-an-kud
kan4 silim-ma-bi &jic;al-e bi2-in-ra
kur-kur-re silim-silim-bi ba-kur2
a-cag4 a-gar3 mah a-ectub&ku6; dajal-la-gin7
e2-kur-ra &urud;gi2-dim &urud;ha-zi-in gal-gal-bi kuc3-kuc3-a bi2-in-sig10-sig10
itima e2 ud nu-zu-ba uj3-e igi i-ni-in-bar
dub-cen kug dijir-re-e-ne-ke4 uri&ki; igi i-ni-in-bar
la-ha-ma dub-la2 gal e2-e sug2-ga-bi
lu2 an-zil gu7-a nu-me-ec-a
&d;na-ra-am-&d;suen cag4 izi-ka ba-an-sag3
&jic;erin &jic;cu-ur2-men5 &jic;za-ba-lum &jic;tackarin
jic gi-gun4-na-be2-ec kum ba-an-sur-sur
kug-sig17-bi mi-si-ic-ra bi2-in-ak
kug-babbar-bi &kuc;lu-ub2/&kuc;lu-ub2-cir-ra bi2-in-ak
urud-bi ce mah de6-a-gin7 kar-ra bi2-in-si-si
kug-bi kug-dim2-e im-dim2-e
za-bi za-dim2-e im-dim2-e
urud-bi simug im-tu11-be2
nij2-gur11 iri&ki; hul-a nu-me-a
e2-e &jic;ma2 gal-gal kar-ra ba-an-us2
e2 &d;en-lil2-la2-ce3 &jic;ma2 gal-gal kar-ra ba-an-us2
nij2-gur11 iri&ki;-ta ba-ra-e3
nij2-gur11 iri&ki;-ta ed2-da-ni
a-ga-de3&ki; dim2-ma-bi ba-ra-e3
&jic;ma2-e kar ib2-kur2 ib2-tuku4-e umuc ec3 a-ga-de3&ki; ba-kur2
ud te-ec dug4-ga kalam tec2-a jar-ra
a-ma-ru zig3-ga gaba-cu-jar nu-tuku
&d;en-lil2-le nam e2-kur ki aj2-ja2-ni ba-hul-a-ce3 a-na-am3 im-gu-lu-a-ba
kur gu2-bi2-na-ce3 igi na-an-il2
hur-saj dajal tec2-bi nam-ta-an-si-ig
uj3-ja2 nu-sig10-ga kalam-ma nu-cid-da
gu-ti-um&ki; uj3 kece2-da nu-zu
dim2-ma lu2-u18-lu jalga arhuc ur-ra ulutim2 uguugu4-bi
&d;en-lil2-le kur-ta nam-ta-an-e3
cid-cid buru5&mucen;-gin7 ki am3-u2-us2
a2-bi gu mac2-ance-gin7 edin-na mu-un-na-an-la2
nij2 na-me a2-bi la-ba-ra-e3
lu2 na-me a2-bi la-ba-an-da13-da13
lu2-kij2-gi4-a har-ra-an-na nu-mu-un-jen
&jic;ma2 ra-gaba id2-da nu-mu-un-dib-be2
ud5 gen6 &d;en-lil2-la2 amac-ta ba-ra-ra-ac na-gada-bi bi2-in-us2-u2-us2
cilam tur3-bi-ta ba-ra-ra-ac unud(unu3)-bi bi2-in-us2-u2-us2
jic-gu2-ka en-nu-uj3 ba-e-du3
har-ra-an-na lu2-sa-gaz ba-e-tuc ba-e-sag3
abula kalam-ma-ka &jic;ig im-ma ba-e-gub ba-e-dul
kur-kur-ra bad3 iri&ki;-ne-ne-ka gu3 gig mi-ni-ib-be2-ne
iri&ki; cag4 edin bar dajal nu-me-a mu2-sar mu-un-de3-jal2 bi-in-mu2
ud iri&ki; ba-dim2-dim2-ma-ba ba-sig10-sig10-ga-ba
a-cag4 a-gar3 gal-gal-e ce nu-um-de6
a-cag4 a-gar3 sug4-sug4-ge ku6 nu-um-de6
pu2-&jic;kiri6 lal3 jectin nu-um-de6
im.ud sir2-da la-ba-cej3 &jic;mac-gurum la-ba-mu2
ud-ba i3 1 gij4-e 1/2 sila3-am3
ce 1 gij4-e 1/2 sila3-am3
siki 1 gij4-e 1/2 ma-na-am3
ku6 1 gij4-e &jic;ba-an-e ib2-si
ganba iri&ki;-ba-ka ur5-gin7 ib2-sa10-sa10
ur3-ra nu2-a ur3-ra ba-ug7
e2-a nu2-a ki nu-um-tum2
uj3 cag4-jar-bi-ta ni2-bi-a cu im-dub2-dub2-ne
ki-ur3 ki gal &d;en-lil2-la2-ke4
ur sila sig9-ga zu2 ba-ni-ib-kece2
cag4-ba lu2 2 du tec2-e ba-ni-ib-gu7
lu2 3 du tec2-e ba-ni-ib-gu7
giri17 ba-dub-dub saj ba-dab5-dab5
giri17 ba-dub saj numun-e-ec ba-ab-jar
saj zid saj lul-la cu bal ba-ni-ib-ak
mec3 mec3-e an-ta i-im-nu2
uc2 lu2-lul-e uc2 lu2 zid-da-ke4 an-ta na-mu-un-du
ud-ba &d;en-lil2-le ec3 gal-gal-la-ni-ta
ec3 gi tur-tur im-ma-ra-an-du3
ud e3-ta ud cu2-uc erim3-bi ba-tur
um-ma ud-ta ba-ra-ab-taka4-a
ab-ba ud-ta ba-ra-ab-taka4-a
gala-mah mu-ta ba-ra-ab-taka4-a
ud 7 ji6 7-ce3
balaj 7-e an-ur2 gub-ba-gin7 ki mu-un-ci-ib-us2
ub3 me-ze2 li-li-is3 cem3 li-li-is3 cem3 zabar &d;ickur-gin7 cag4-ba mu-na-an-du12
um-ma a uru2-ju10 nu-ja2-ja2
ab-ba a lu2-bi nu-ja2-ja2
gala-e a e2-kur nu-ja2-ja2
ki-sikil-bi siki cab-bi nu-ja2-ja2
juruc-bi jiri2 saga11 nu-ja2-ja2
er2-bi er2 ama a-a &d;en-lil2-la2-ke4
du6 kug su zig3 gur3-ru dub3 kug &d;en-lil2-la2-ke4 i-im-ja2-ja2-ne
nam-bi-ce3 &d;en-lil2 itima kug ba-an-kur9 cag4-ka-tab-ba ba-an-nu2
ud-ba &d;suen &d;en-ki &d;inana &d;nin-urta &d;ickur &d;utu &d;nuska &d;nisaba dijir gal-gal-e-ne dijir he2-em-me-ec
cag4 &d;en-lil2-la2-ke4 a sed4 im-sed4-e-ne im-su13-ne a-ra-zu-ta ba-ab-be2-ne
&d;en-lil2 iri iri-zu im-hul-a iri-zu-gin7 he2-du3
gi-gun4-na-zu cu bi2-in-la2-la2 nibru&ki;-gin7 he2-du3
iri-ba saj tul2-ba he2-ni-ib-si-si
lu2 lu2-u3 zu-ne na-an-ni-in-pad3-de3
cec-e cec-a-ni jickim na-an-ni-in-e3
ki-sikil-bi ama5-na jic hul he2-en-da-ab-ra
ad-da-bi e2 dam ug7-a-na gu3 gig-bi he2-em-me
tum12&mucen;-bi ab-lal3-ba ce he2-ni-in-ca4
buru5&mucen;-bi a2-bur2-ba nij2 he2-ni-ib-ra
tum12&mucen; ni2 te-a-gin7 ur5-da he2-ak-e
2-kam-ma-ce3 &d;suen &d;en-ki &d;inana &d;nin-urta &d;ickur &d;utu &d;nuska &d;nisaba dijir he2-em-me-ec
iri&ki;-ce3 igi-ne-ne i-im-ja2-ja2-ne
a-ga-de3&ki; ac2 hul-a im-ma-ab-bal-e-ne
iri&ki; e2-kur-ce3 ba-e-a-ul4-en &d;en-lil2 he2-am3
a-ga-de3&ki; e2-kur-ce3 ba-e-a-ul4-en &d;en-lil2 he2-am3
bad3 kug-zu en-na sukux(sukud)-ra2-bi a-nir he2-em-da-sa2
gi-gun4-na-zu sahar-gin7 he2-dub
dub-la2 la-ha-ma sug2-sug2-ga-bi
juruc mah jectin naj-a-gin7 ki-ce3 he2-em-ta-ja2-ja2
im-zu abzu-ba he2-eb-gi4
im &d;en-ki-ke4 nam ku5-ra2 he2-a
ce-zu ab-sin2-ba he2-eb-gi4
ce &d;ezina2-e nam ku5-ra2 he2-a
jic-zu tir-bi-a he2-eb-gi4
jic &d;nin-ildum2-ma-ke4 nam ku5-ra2 he2-a
gud gaz-gaz-e gaz-gaz-zu dam dam-ni he2-en-gaz-e
udu cum-cum-zu cum-cum-e dumu dumu-ni he2-en-cum-e
ukur3-zu dumu kug-ge-ec pad3-da-na a he2-em-ta-ab-ra-ra
kar-ke4-zu kan4 ec2-dam-ma-na-ka ni2 ha-ba-ni-ib-la2-e
ama nu-gig-zu ama nu-bar-zu dumu dumu-ni he2-en-gi4-gi4
kug-sig17-zu kug-ce3 he2-sa10-sa10
kug-babbar-zu nij2 za-ha-am-ce3 he2-sa10-sa10
urud-zu a-gar5-ce3 he2-sa10-sa10
a-ga-de3&ki; a2-tuku-zu a2-ni he2-eb-ta-kud
&kuc;lu-ub2 dag-si-ni na-an-il2-il2-e
&ance;ni-is-kum-zu a2-ni na-an-hul2-e ud cu2-a he2-nu2
iri&ki;-bi cag4-jar-ra he2-ni-ib-ug7-e
dumu-gir15 ninda sag9-ga gu7-gu7-zu u2-cim-e ha-ba-nu2
lu2 saj5-e ba-zig3-ga-zu
tag-tag jic-ur3-ra-na he2-gu7-e
&jic;ig gal &kuc;gur21 e2 ad-da-na-ka
&kuc;gur21-bi zu2-ni-ta he2-ur5-re
e2-gal cag4 hul2-la du3-a-za jal2-la-za cag4 sag3 he2-en-cub
lu2 hul edin ki sig9-ga-ke4 gu3 hu-mu-ra-ra-ra
ki uz-ga cu-luh-ha jar-ra-zu
ka5 ka5-zu du6 gul-gul-la-ke4 kun he2-ni-ib-ur3-ur3-re
abula kalam-ma jar-ra-zu
u3-ku-ku&mucen; mucen cag4 sag3-ga-ke4 gud3 he2-em-ma-an-us2
iri&ki; tigi-da u3 nu-ku-ku-za
cag4 hul2-la-da nu-nu2-za
tur3-e si gud &d;nanna-ke4
edin ki sig9-ga-ke4 ni10-ni10-na-gin7 ceg11 hu-mu-un-gi4-gi4-gi4
gu2 &jic;ma2 gid2-da id2-da-zu u2 gid2-da he2-em-mu2
har-ra-an &jic;gigir-ra ba-jar-ra-zu u2-a-nir he2-em-mu2
2-kam-ma-ce3 gu2 ma2 gid2-da ki a-la2 id2-da-zu
ceg9-bar mul muc ul4 kur-ra-ke4 lu2 na-an-ni-ib-dib-be2
edin cag4 u2 sag9-ga mu2-a-zu gi er2-ra he2-em-mu2
a-ga-de3&ki; id2-da a dug3-ga de2-a-zu a mun-na he2-em-de2
iri&ki;-bi-a ga-tuc bi2-in-dug4-ga ki-tuc na-an-ni-dug3-ge
a-ga-de3&ki;-a ga-nu2 bi2-in-dug4-ga ki-nu2 na-an-ni-dug3-ge
i-ne-ec2 &d;utu ud ne-e-a ur5 he2-en-na-nam-ma-am3
gu2 &jic;ma2 gid2-da id2-da-ba u2 gid2-da ba-an-mu2
har-ra-an &jic;gigir-ra ba-jar-ra-ba u2-a-nir ba-an-mu2
2-kam-ma-ce3 gu2 &jic;ma2 gid2-da ki a-la2 id2-da-ba
ceg9-bar mul muc ul4 kur-ra-ke4 lu2 nu-mu-ni-in-dib-be2
edin cag4 u2 sag9-ga mu2-a-bi gi er2-ra ba-an-mu2
a-ga-de3&ki; a dug3-ga de2-a-bi a mun-na ba-an-de2
iri&ki;-bi-a ga-tuc bi2-in-dug4-ga ki-tuc nu-um-ma-an-da-dug3
a-ga-de3&ki;-a ga-nu2 bi-in-dug4-ga ki-nu2 nu-um-ma-an-na-dug3
a-ga-de3&ki; hul-a &d;inana za3-mi2
jectug2-bi &d;en-ki-ke4 ba-de6
me-lem4 an-ne2 im-us2-bi
an-ne2 an-cag4-ga ba-ed3
&jic;tar2-gag kug im-da-du3-a-bi
&d;en-ki-ke4 abzu-a mi-ni-bu
ejer-ce3 nij2 na-me nu-sag9-de3
e2 tuku4-e erim3 sag3 di-de3
na-ra-am-&d;suen-e mac2-ji6-ka igi ba-ni-in-du8-a
i3-sig10-ga-na cu bal-e-gin7
gu2 jar-ra-ni sag2 mu-na-ab-dug4
erin2-na-na zig3-ga14 ba-ni-jar
a2-tuku kisal mah-a ku4-ku4-gin7
e2-kur-ce3 cu kece2 ba-ci-ak
dub3-tuku lirum3-ce3 gam-e-gin7
gi-gun4-ce3 30 gij4 ba-ci-ak
nitah lu2-kid2 iri ri-ri
e2-ce3 &jic;kun5 gal-gal ba-ci-lah4
e2-e kur erin-na nu-me-a
ha-zi-in&urud; gal-gal i3-ma-ta-de2
&urud;aga-silig x a2 2(man)-na-bi-da u3-sa-ar ba-ak
ugur2 mah a-ectub dugud-a-gin7 dajal-gin7
gi2-dim e2-kur-ra-a edin&urud; gal-gal-bi kuc3-a bi2-sig10-sig10
ur2-bi-a gi2-dim ba-jar
cu kalam-ma-ta ce ba-da-kud
kan4 silim-ma-bi al-e bi2-in-cub
kur-kur x silim-silim-bi ba-gul
ud im  du
ma  du
im  x
x
giri17 ba-an-dub-dub saj ba-an-tu-tu
giri17 ba-an-dub saj numun-e-ec ba-ab-jar
mec3 mec3-a an-ta ba-
u3-ri2-in lu2-lul  lu2 zid-ra an-ta  ma
&d;en-lil2-le e2 gal-gal-la-ni
ec3 gi tur-tur ba-ra-du3
sig-ta igi-nim-ce3
&d;nin-urta dumu &d;nu-nam-nir
x x en nam-cul-la x x
nin gal a-zu mah saj gig2-ga
kug &d;nin-isin2si-na dumu an-na me-tec2 he2-i-i
nin &tum9;u18-lu-ni ud mir-a-gin7 an-cag4-a ki dub2-bu x
&d;gibil6-gin7 igi huc il2-la-ni erim2-ma su dar-dar-re
ucumgal-gin7 ki ka x-a-na uc11-bi nu-ed3-de3
cu pirij-ja2 jiri2 u3-sar ak umbin uc2 biz-biz-biz
su x ha e de2-de3 ni2 su-a ru-ru-gu2
jiri2-zal bulug-kij2-gur4 jiri2 pirij-ja2-gin7 uzu e3-a-zu-uc
uj3 saj gig2 su ma-ra-sag3-sag3-ge
ud gal ki us2-sa gaba-cu-jar nu-tuku
ud gu3 dub2-dub2 pirij ceg12 gi4-gi4 erim2-e gu2 kud-da
ud ka ca-an-ca-ca ah6 x x x-ba gug sar ak
ud ad-ba mur ca4 ka-bi mud mu-biz-biz
ud ka-bi-ta ah6 su3-su3-su3 erim2-e uc11 bal
nij2 x x x x x x x x x du a2 tur
ni2 gal edin-na saj x x x
pirij nemurx(pirij.tur) cubtum6-ta zig3-ga lu2 ca-mu-un-hu-luh-ha
es2-ad mah-gin7 hul-ce3 nu2-a
nin me-lem4 huc an-ne2 tud-da
saj zid kalam-ma-ka en3 tar-re unken-na igi jal2
nin til3-la ug5-ga zi kalam-ma cu du8
nu-gig-ra na-me nu-gub-bu kurku2 ad ja2-ja2
kug &d;nin-isin2si-na nijin3-jar ki kug-ga unu2 cuba sud-sud
nin kur-ra dirig-ga me-ni me-a huc
ec3 gal e2 da-ri2 kalam-ma-ka x mah x mu-un-ri
nin til3 mud kalam-ma mu-zu urin gal-bi-im
nin me mah an gal-gin7 zag ca4
nu-u8-gig dijir gal-gal-e-ne
nin ni2-zu an ki-a ca-mu-un-ri
igi-zu huc-me-en za-pa-aj2-zu mah-me-en
saj-ki-zu x im x x jar x-me-en
ka-zu ne su-lim nu-x x x kur2
a2-zu sa-par3-gin7 hul-du x x x x mu-un-kud
kug &d;nin-isin2si-na x x x x x x x-e
cag4 mir-a-ni lu2 nu-te-en-te-en cag4 an-usan-gin7 du3
cag4 ib2-ba-ni-a dijir na-me gaba cu nu-ja2-ja2
a-ab-ba-gin7 ku-kur um-de6 lu2-erim2 ba-an-na8-na8
a-ji6 uru16-gin7 ze2 guru5-a gu2-erim2-e bi2-ib2-ri
x x gu ul en-ne2 mah x a x cag4-ba mu-un-zu
kug &d;nin-isin2si-na iri ka tar-ra-zu ki-bi nu-gi4
x ka ba-a-zu du6-du6-da ma-ra-an-cid
ki-bal-a nam ba-e-de3-ku5-ra2-zu lu2 nu-mu-ni-in-dib-be2
x ka tar-ra-zu id2-da nu-bal-e
nin-ju10 nam-gur4 dirig nam-buluj3-zu saj-bi-ce3 e3-a
unken jar-ra-zu tuku-a-bi x  x-da
kug &d;nin-isin2si-na nin x  x nu-bar-re
nu-u8-gig nam-mah-a x  an-kar2
kug &d;nin-isin2si-na nin im  x bar
pirij ucum zag e3 x  x
cu mu-cub-cub-ba hul
ki nam-erim2-ma cu zid il2-la im-si-si
lu2-lul-la mu-zu ka sikil x
da sa uc gu2-erim2-e x
lu2 hul-jal2 &d;i-din-&d;da-gan-na
&d;nin-isin2si-na mu-zu lu2-erim2-e nam-ba-an-tum3
a mu-zu &d;nin-isin2si-na a mu-zu
an mah-di a-a dijir-re-e-ne  x
cag4 su3-ra2 me nun x gal-le-ec  e3
gu3 a-ma-ru nu-ce-ga dul  zu
mir mir-ra-ke4 lu2
im x x x  x
lu2-lul &d;i-din-&d;da-gan-na x x x jal2-la-a &sa;cu2-uc-gal-gin7 hu-mu-un-cu2
an dijir mah mu-zu lu2-erim2-e nam-ba-an-tum3
a mu-zu an gal a mu-zu
&d;en-lil2 me gal-gal sag2 nu-di ucum dijir-re-e-ne
&d;nu-nam-nir x dug4-dug4-ge dib-ba-zu ni2 su zig3 bar-re-dam
&d;a-nun-na kur-kur-ra-ke4-ne cu-ta ba x im-sag3-ge-ne
ec-bar-zu u18-lu sumur-bi x
kur gu2-erim2-jal2 nu-jal2 iri-ce3 u3-gul x x x x x
lu2 jiri3 &d;i-din-&d;da-gan-na nu-mu-un-dab5-ba a-gin7 hu-mu-su-su
kur gal &d;en-lil2 mu-zu lu2-erim2-e nam-ba-an-tum3
a mu-zu &d;en-lil2 a mu-zu
&d;nin-lil2 tug2 babbar nin mas-su igi-jal2 sa tug2 e3
nin me-lem4 car2-ra cu gal-le-ec du7-a &d;en-lil2-da til3
lugal mu-zu lul-e-ec pad3-de3-de3 saj im-ma-ab-cum2-mu-a
ki cer7-da &d;id2-lu2-ru-gu2 kalam-ma
garac2 ki uc2 bal-bal-e-ba ni2 la-ba-da-ab-tej3-je26-e-a
nam-tag dugud su x x ed3-de3 e-ne-ra il2
ama gal &d;nin-lil2 mu-zu lu2-erim2-e nam-ba-an-tum3
a mu-zu &d;nin-lil2 a mu-zu
&d;a-ru-ru me sag2 nu-di u18-lu huc-a he2-x
x &d;en-lil2 su  tar-re nij2-nam-bi luh-luh
im sa te gal da
nij2-erim2 nij2-a2-zig3
x ka &d;i-din-&d;da-gan
iri&ki; me-lem4-zu
an ki-a dul4
u18-ru-zu mah dib2
ec3 nibru&ki;
ki an a-na-cu2-a-ac
ne3-zu
zag-bi-ce3 jal2
ceg12 kilib3-ba
kalam-ma ki jar-ra
ceg12-zu ceg12 saj-bi-im
kur-kur-re
iri&ki; a-na-du3-a-ba
me mah cu mi-ni-ti
me mah-zu-gin7
mu-zu mah-am3
mu-zu-gin7
sahar-zu sahar dug3-ga-am3
iri&ki; an ki-a
mu-zu me-zu dirig-ga-am3
us2-saj
sig igi-nim-ma
dim gal uj3 car2-ra-me-en
me-zu me galam-ma
me nu-sag2-dam
jic-hur-zu-u8
abzu sig9-ga-gin7
ni2 gal ci-im-du8-du8
nam-mah-zu
&d;urac sig7-ga-gin7
na-me nu-zu-zu-dam
nam-tar-ra
saj-bi-ce3 e3-a-zu
nij2 ar2-re-ec dib-ba
hur-saj sukux(sukud)-ra2
cu nu-tej3-je26-me-en
saj il2 zag dib-ba
an-ne2 us2-sa-me-en
cag4-zu u18-ru-me-en
bar-zu
ni2 gur3-ru-me-en
&d;a-nun-na-ke4-ne-er
u2 nam-til3-la-bi-ce3
za-e
ci-im-ma-ab-du3-en
gu7 naj-bi-ce3
ci-im-ma-sig7-ge-en
amac zi-bi-ce3 jal2-me-en
a2-zu-ta
gu sa-par4 gid2-gin7
nij2-nam la-ba-ra-e3
ec3 nibru&ki;
a-ra2-zu nij2 mah-am3
nij2 ka-ge dib-ba
me hal-ha-zu
jic-cub zid-da
nij2 sag2 nu-di-dam
iri&ki; cag4-zu
kug-ga-am3
bar-zu cen-cen-am3
su-bar-ra-zu
me-lem4 gur3-ru-am3
ki-zu ki suh-ha-am3
en jectug2-ga
kur gal &d;en-lil2-le
cag4-zu-a ec3 bi2-in-du3
ec3-bi
ec3 za-gin3
ec3 nam tar-re-dam
e2-kur
e2 za-gin3
e2 nam tar-re-dam
nun-zu
&d;nu-nam-nir
ninda2 me ru-a
ama &d;ninx(egi2)-lil2
ninx(egi2) gal ki-ur3-ra-za
ninx(egi2) me u3-tud-da
e-ne-e-ne-gin7
kalam-ma
dijir a-ba
mu-un-til3
a-ne-ne
tug2 x kislah temen
cu bi2-in-gur-ru-uc
jiri3-bi
bi2-in-dur2-ru-ne-ec
me zid me gal
me ar2-re-ka
dur2 im-mi-in-jar-re-ec
&d;a-nun-na-ke4-ne
ama a-a ugu-bi-gin7
igi-bi im-ci-jal2
inim kug kal-kal
zid-de3-ec di-bi
jizzal
ci-ma-an-ke4-ec
&d;en-lil2
&d;ninx(egi2)-lil2-bi
an-na
igi im-mi-in-jal2-ec
ki-a
zag mi-ni-in-jar-re-ec
ud-bi-a
an gal
ki dajal-ba
cag4-bi mu-un-e3-a
dijir &d;a-nun-na
an ki-ke4-ne
kij2 ib2-gi4-gi4-ne
&jic;al
&jic;dusu
nij2 iri ki ja2-ja2
cu ba na
mu-un-jal2
x x
saj x x a ba mu x
an ki kilib-ba a2 aj2-ja2-bi
lugal-la jectug2 bad nij2-nam zu
inim kug dug4-ga ama a-a ugu-bi-gin7 igi-bi im-ci-jal2
&d;a-nun-na ub-cu-unken-na
&d;en-lil2 &d;nin-lil2-ra sub2-su8-ub
e2-kur ec3 mah-ce3 igi-bi x
a2 aj2-ja2 dugud &d;en-lil2 &d;nin-lil2
mah dug4-ga-ni-ce3 an ki tuku4-tuku4 x
ur-saj gal en &d;nin-urta-ra cu-ni im-mi-in-sig9-ge-ec
ka-ga-ni i3 li ku7-ku7-da-gin7 x
mu-un-dul-le-ec me an-na me ki cu-ni im-mi-in-sig9-ge-ec
&d;nin-urta ur-saj gal a2-tuku mu x
cul kur gam en iri lah4 x ce3 an
a-a &d;en-lil2 ama gal &d;nin-lil2
e2-kur-ra-ka mi-ni-in-
x x ki
en
ba en sa
ba tec2-ba
&d;en-lil2 &d;nin-lil2-bi ugu kur9
ki-bi
ta
x-bi dur2 jar x
-bi sud-su3-ud
x  x abzu-ce3
&d;nuska en  gub
&d;en-lil2 &d;nin-lil2-bi saj-e-ec mu-ni-in-rig7-ec
nibru&ki; en nin-zu-gin7 dijir na-me nu-dib2
e-ne-ne nun er9-me-ec dijir pa e3-me-ec
&d;en-lil2 &d;nin-lil2-gin7 dijir na-me nu-dib2
e-ne-ne nun er9-me-ec en nam tar-re-me-ec
cag4-zu-a sukkal &d;nuska-ra me mu-na-ni-in-cum2-mu-uc
nibru&ki; cir3 kug-zu nij2 kal-kal a-re-ec-ce3 dib2-am3
&d;ic-me-&d;da-gan-me-en du-ri2-ce3 ka-ga14 mu-ni-jar
lu2-e a dug4-ga id2-da mi-ni-jar-jar id2 x () i3-dun i3-luh-luh
lu2 la-ga lu2-sa-gaz-e edin sig9-si-ig-ga-bi &jic;nij2-gul-bi bi2-ak
nitah-be2-e-ne munus-be2-e-ne har-ra-an  x nitah-bi ki cag4-ga-na-ce3 i3-du-u3
munus-bi munus-e &jic;bal &jic;kirid-da cu ba-e-si-ig har-ra-an cag4-ga-na i3-du tab-be2-x du-u3-de3
edin nij2-dajal-la-ba ja2-rig7 mu-ni-in-jar mu-ni-si-ig
za-lam-jar mac-gana2-bi ki um-mi-jar-jar za-lam-jar mac-gana2-bi-ta u2-sal mu-un-nu2-nu2
lu2 kij2 ak-bi lu2 gud-apin la2 a-cag4-ga ud mu-un-di-ni-ib-zal-e
a2 aj2-ja2 &d;cul-gi lugal-ja2-ke4 gu2-ju10 nu-mu-da-cub
gu2 bi2-x ji6-ba an-bar7-ba a2-bi x i3-jen-ne-en
&m;a-pi-il-la-ca ud tur-ra-ni-ta cu uc-ba mu-e-x x  cu x-ba nu-e
lu2 al-me-a-gin7 cag4-ju10 i3-zu igi-zu um-mi-zu im-mi-du8
lugal-ju10 igi bar-ra dijir-ra lu2 hul-la-ce3 i-ni-tu-x lu2 hul bi2-i-ni-in-zu
lu2-jarza2 gal kur-kur-ra-ke4 ugu-bi um-mi-dirig
lugal-ju10 nij2 gal-gal ba-e-dirig gaba-ri mu x-ni-in-
dug4-ga ab-gi4 bi dug4-ga-dug4-ga ab-dug4 x  inim-zu inim dugud-da nij2-zu nij2 gal-la-am3
inim sag9-ga-ni cag4-za i3-jal2 ud us2-sa i3-x x
lu2-u18-lu-am3 igi-zu an-x i3-in-du he2-i
cag4-ju10 cag4 zu2 kece2 a-gin7 he2-en-ja2-ja2
ma-da suhuc bi2-ge-en gu3 tec2-a bi2-sig10-ge5
lugal-ju10 lugal nu-mu-e-da-sa2 cag4-zu he2-eb-dug3-ge
en-e &jic;gu-za barag mah-a dur2 jar-ra-zu-ne
ki-tuc nam-lugal-zu ha-ba-gen6-ne2
sa-am-su-i-lu-na &jic;gu-za barag mah-a dur2 jar-ra-zu-ne
ki-tuc nam-lugal-zu ha-ba-gen6-ne2
cibir nam-en-na dab5-a-zu-ne
&jic;gu-za-zu suhuc-bi he2-ge-en
ki kug ki sikil-la ni2 mu2-mu2-da-zu-ne
me nam-nun-na cu gal-bi he2-ni-du7
barag kug nam-lugal-ke4 x x-ne-da-zu-ne
nam-nir-jal2-la gu2 an-ce3 he2-ni-zig3
me-lem4 nam-lugal-la mu4-mu4-da-zu-ne ud-gin7 mul-mul x x x x x
me mah me gal-gal-la cu du7-a-zu-ne
ni2 gal nam-lugal-la-ka tug2-ba13-gin7 he2-en6-mur10
ud zalag-ga-gin7 dalla e3-a-zu-ne
an-e &d;en-lil2-bi nam gal ha-ra-ab-tar-re-ne
&d;nanna-gin7 kalam-ce3 e3-a-zu-ne
nun gal &d;en-ki-ke4 cag4 gu2-bi gi4-a-na cudu3 hu-mu-ri-ib2-ca4
aga-zu &d;utu-gin7 kalam-ma he2-eb-zalag-ge
&jic;jidru-zu uj3 car2-ra si he2-ni-ib-sa2-sa2-e
&d;suen-e zi-jal2 he2-ni-ib-lah4-lah4-e
cibir-zu ki-en-gi ki-uri he2-ni-ib-tum2 ama a-a-bi-gin7
uj3 dajal-la uj3 gu3 tec2-a sig10-ga-zu
ma2-gur8 an-na-gin7 zalag-ga-zu-ce3 giri17 cu ha-ra-ab-jal2-le
kur ni2-ba tuc-a dijir-bi he2-me-en
&d;utu-gin7 e3-a-zu-ce3 asila x
ama a-a ugu-bi-gin7 igi-bi -jal2
u2-gu7 dajal-la-zu-ce3 zi-bi
a naj he2-jal2-la-zu-ce3 x
uj3 saj gig2-ga
jissu-zu-uc ni2 -te-en-te-en
nam-sipad-zu
x x x x x
he2-i-i
nam-lugal-la ud da-ri2-ce3 he2-eb-ge-en
x-me-en
-me-en
dadag-ga-me-en
sa-am-su-i-lu-na lugal-ju10
ab-ba ki re-a-ce3 dumu-ni-ir kij2 bi2-in-gi4
dumu ki ba9-ra2 jen-na re ud-ba ba-ra-an-bad
ab-ba uru2&ki;-a tuc-a-ra tur5-ra gaba ba-ri
sud-aj2 kal-la kur sud-da pad3-da tur5-ra gaba ba-ri
ka dim3 sag9-sag9 lu2 inim zil2-zil2-le tur5-ra gaba ba-ri
alan sud tuku saj-du tuku tec2-bi tur5-ra gaba ba-ri
gal-zu jic-hur-ra me-te unken-na tur5-ra gaba ba-ri
lu2 gen6-na ni2 tej3-je26 dijir-bi tur5-ra gaba ba-ri
tur5-ra u2 nu-gu7 gaba ba-ri tur5-ra ba-an-dab5
ka u3-ba-e-cu2 ninda nu-mu-un-cu2-cu2 cag4-sug4-ga ba-an-nu2
dub-gin7 bar-gin7 ni2-jal2-la ri ib2-gurud-da mu-un-la2
ur-saj gaba ur4-ur4 jiri3 nu-mu-un-da-bad-de3
ka tur5-ra-a-ni-ta nam-dumu-ni i-si-ic (x) i3-gu7
cag4 sag3-sag3-ge i-si-ic si a x
dub zu nibru&ki;-a ki-lul-la ba-an-ug5
inim-bi kaskal su3-ra2-ce3 dumu-ni-ir ba-an-na-te
dumu ad-da-a-ni-ta nu-ub-da-la2-a-gin7
kij2 in-ci-gi4-in4-nam nu-ub-da-gur-ra-am3
dumu er2 in-pad3 sahar-ta ma-ra-da-cub cir3 nam-nar mu-un-na-ab-e
&m;lu2-dijir-ra cag4 ne-ne-a-ni-ta i-lu ab-sar-re
ab-ba ki-lul-la ba-an-ug5-ga-ta
&m;&d;nanna-a &m;&d;nanna-a-ju10 cag4 hul dim2-ma-ni-ta kur-ce3 ba-ab-du-a
dam-zu nij2 ud-bi-ta nitalam-a-ni na-nam me-da nu-mu-un-su-a
&tum9;dal-ha-mun-gin7 ud di ma-ra-ab-kac4-kac4-e u18-lu ma-ab-sag3-ge
a2-e3-gin7 za-e ma-ra-ab-ak-e dim2-ma-ni in-kur2
al-lib mu-na-jar i-gi4-in-zu i-im-ci-tud-tud-de3
x x im-ma-ab-gur-re ab2-gin7 gu3 x x
x x a-nir an-dag er2 im-ma-ce8-ce8
x x-bi mu-un-cu2 u3 nij2-zid ba-an-dab5
-a ni
-a-ur4-ur4 mu-da-ab-za
cu mu-ra-ab-tag-ge cag4 x ba x x bad
zi-zi ud zal-ce3 ka x ka
ki dur2-ru-na-ta lukur &d;nin-urta-ke4 x ta  ma-ra-da-cub
dijir sig7-ga-gin7 x x ka mi-ni-in-x x-a
an-gul-a-ni hul
cag4 pi-ra-ke4 hub2 in
x igi ka x x u8
uj3 dajal-la ce mu-e-ci-ib-x a
suh3-suh3 cen-cen-na nin-dijir &d;nuska  te
x x-ra-an-sil2-sil2-e u8-ni ma-ra-an-su-e
x x gi ma--nam
x x ki -nam
x x ur2-zu-ta -de3
x x a ga -ra
-de2-e
dumu tur-zu dumu lugal-la-gin7 mu-da-ak-a
a-na-am3 i3-gu7
a-na-am3 i3-naj
lal3 i3-nun x x ma x mu-un-x
&jic;bancur i3-zu-ta mu-un-da-ja2-ja2
er2 im-ja2-ja2-a-ni er2 arhuc x x-am3
i-im-sig7-sig7-ga-a-ni ki aj2 cag4 kug-ga-kam
ce ur4-ur4 kul-gin7 saj ba-da--ec
amar mucen-e amar x sa la he-en-gi4-gi4 x al-il2-il2
e2-gi4-a dumu tur-zu me-na me-na-am3 bi2-in-dug4-ga-a
ugu-ne-ne-a x u2-zu bi2-in-cub
x-ne-ne-a x x-ra ma-ra-an-si-ig
ur2 e2-ke4 x ca ne x x ma-ra-
x x-zu x ad dug3-dug3-ga-x u3-sa2-a x x-a
-gin7 im-ma-ab-x x
i-lu -zu  nu-gul-e
ad-da-ju10 cag4-zu he2-huj-je26
&m;&d;nanna-a ur5-zu he2-sag9
en ensi2 x er3-ra-bi a-ab-
cu nam-uc2-ta kar-ra x ul
cu nam-uc2 nij2 x x-ba bi2-ib-si lu2
nam-uc2 nij2 dug3 dijir-ra-kam ki nam tar-ra
cag4-bal-bal-zu dug3-zu he2-en-x x
dumu-munus-zu x x-ne-a ma-ra-x x
ab-ba iri&ki;-za-a-kam kana5 ma-ra-x-x
ki-sikil iri&ki;-za-a-kam x x mu mu-ra-ab-x x
saj &na4;kin2-kin2-x x er2-zu x in x
e2 im-ma-ni-ja2-ja2
kug in-taka4 ce bi2-in-tuku nij2-gur11 dajal bi2-in-
ibila suhuc gen6-na x mac-zu ha-ra-ab-x x
lu2-ug5-ge-zu cag4 igi+x-gin7
zag-zu a2 hul-la za-e ma-ra-kij2-ja2
cu jar gen6 lugal sipad dijir-za-a-kam
sa2-jar gen6 &d;utu-u3-kam
lu2-bi lu2 nam kud he2-a nam-uc2
jiri3-pax(pad)-ra2-ni lu2
&u2;numun li-li-a-ni x ma  tuku mu-bi
nij2-gur11-bi buru5&mucen; x dal-a-gin7 x he2-
x x tug2 ki x x-ib-la2-e ku-ku-de3 kalam-ma
inim nij2 sag9-ga x-zu he2-en-tum2 cag4 dug3 he2-ri-ib-ja2-ja2
&m;&d;nanna-a ur5-zu he2-sag9 cag4-zu he2-ci-huj-je26
&d;utu en gal a-ra-li-ke4
ki ku10-ku10 ud-ce3 u3-mu-ni-in-tud di kud-zu i3-kud-de3
&d;nanna-a ud nu2-a nam-zu he2-tar-re
&d;nergal &d;en-lil2 kur-ra-ke4 igi-bi-a sag9-ni
ki-tar gu7 mu-zu he2-pad3-de3 u2 dug3 he2-ri-ib-gu7-e
ce3 bar-ra nin kur-ra he2-me-en arhuc hu-mu-ra-an-tuku-tuku
ki-naj a dug3-ga e2-zu he2-ni-ib-us2-x
e2-a nim-ta he2-bi2-in-ku x en &d;nin-jic-zid-da
kalag-ga &d;gilgamec2 silim ha-ra-an-x x
&d;ne-ti u3 &d;e-ta2-na a2-tah-zu x x
dijir kur-ra-ke4 cudu3-zu he2-em-ca4-x
muc3-am3 dijir-zu he2-em-me nam-zu
dijir iri&ki;-za-a-kam cag4 cu nijin2 ha-ra-x
cag4 zu2 kece2 cul-a-lum ha-ra-du8
nam-tag-ga e2-e-ke4 cid-bi he2-en-gaz
nij2-hul dim2-ma-zu munus kur-ta ge-en6-na-bi
ejer-zu he2-sag9 x x x x-zu  x
tug2 he2-dab5
&d;udug &d;lamma x x jar-zu he2-x
dumu u3-tu-ud-da-zu nam-saj-ce3 he2-ni-sar
dumu-munus-zu dijir he2-tuku-tuku
dam-zu he2-til3 im-ri-a-zu he2-dajal
he2-jal2 saj sag9-ga ud cu2-uc-e he2-ni-gur3-ru
a-pap-za kurun nij2 dug3-ga muc2 nam-ba-an-tum2-mu
ka tu6 e2-e-zu ka tu6 dijir-za-kam du-ri2-ce3 he2-a
e-el-lu ma-al-lu
gud jen-a jen-a &jic;cudul-a gu2 jar-i3
gud  jen-a jen-a &jic;cudul-a gu2 jar-i3
ma-da-me-en
&d;en-lil2-la2-me-en
kalam-ma-me-en
e-el-lu ma-a-lu
saj mu-da-jal2
saj mu-da-jal2
x x
a2-ce ama hu-mu-da-
a2-ce &d;nance hu-mu-da-an-cub-bu
ninda &kuc;lu-ub2 ha-ma-ni-in-jar-ra-am3
a &kuc;ummud-da ha-ma-ni-in-de2-am3
saj us2  ha-ma-da-an-gub-ba
engar ninda gu7-a ha-ma-an-dug4-ga-am3
engar a naj-a ha-ma-an-dug4-ga-am3
e-el-lu ma-a-lu
&d;nance e2 ma-mu-de3 ba-nu2
&d;nance-ra inim ji6 im-ma-na-ab-du
ninda &kuc;lu-ub2-a im-ma-ni-in-jar
a &kuc;ummud-da im-ma-ni-in-de2
saj us2 -gub
&lu2;engar igi x (x) im-ma-ci-in-bar
gud-ab2 x (x) eme ba-an-jar
x  jiri3 bi2-in-la2
&lu2;engar ama-a-ni gu3 mu-na-de2-e
ninda &kuc;lu-ub2-a ma-an-jar
a &kuc;ummud-da ma-an-de2
saj us2  ma-an-gub
e-el-lu ma-al-lu
a-na-am3
a-na-am3
a-ba-am3
a-ba-am3
a-ba-am3 lag
a-ba-am3 mucen
a2 zid-da
a2 gab2-bu
igi il2-la
umbin gal-ju10
mul-an-na x
gala-bi  si im-sa2-e
gud  saj-dili gur4 mu-un-ta-cub
inim mu-na-ni-ib-gi4-gi4
gud-me-en gud tur-me-en
siki giri17-ju10 nu-lum-ma-me-en
gu2-tar-ja2 sahar nu-cub-ba-bi
a-na-ac-am3 lugal-ju10 je26-e mu-un-kal-me-en
amar ban3-da-ju10 inim 1-am3 a-ra-ab-be2-en
jizzal he2-em-ci-ak
&jic;ku ad-da-zu 4-am3
&jic;ku ama-zu 8-am3
&d;utu jic sag9-zu si he2-ri-ib-sa2
e-el-lu ma-a-lu
engar cu-nim-ma sipad tur3 kug-ga
juruc-e ud tur-ra-ni-ta dam an-tuku-am3
dumu an-tuku-am3 dili-ni nu-mu-un-
e-el-lu ma-a-lu
mul-an-na je26-e
gun3 an-na je26-e
&tug2;nij2-barag2 ur3-ra je26-e
x x je26-e
&jic;x
e-el-lu ma-a-lu
&d;en-ki-im-du lu2 eg2 pa5-ra-ke4
en &d; gu3 mu-na-de2-e
lugal-ju10  x ga-mu-ra-ab-ak-e
gana2 zid-de3  a ga-ra-ab-dug4
im saj  im-ma-ab-be2
ud ce  x gana2 ne
an-an  mu-da-an-x  ma-ab-ak
x  x ne
e-el-lu ma-al-lu
&jic;gana2-ur3 &jic;ga-rig2 a-cag4-ja2
&jic;zu2 gal-gal ha-ra-ab-si gana2 kug ri-ri-de3
&jic;al gu2 ki he2-re-la2 mud sa2-bi2-ib
&jic;al gu2 ki he2-re-la2
&jic;apin kug-zu &jic;dal-a la2-a-ba &jic;dal-ta um-ta-si-ig
nagar gal-zu gu hu-mu-ra-ab-tag-ge
a2 &jic;le-um-ma-bi
mu7-mu7
cu zid-da-na gi-1-nindan he2-
&d;en-ki-im-du lu2 eg2 pa4-ra-ke4
-a-ka hu-mu-ra-
e-el-lu ma-al-lu gud jen-a jen-a &jic;cudul-a gu2 jar-i3
gud  jen-a jen-a &jic;cudul-a gu2 jar-i3
ab-sin2 gana2 zid-da jiri3 gub-gub-i3 us2 si sa2 he2-e-dib
e2 kac-a-ka ul ti-a
&d;inana-ka ki-bur2-re
ki-bi i3-gi4-gi4
u2-lu-lu-ma-ma &d;nin-urta-kam
mu-na-ab-
x x x x x x x jiri3 mu-na-ja2-ja2
&id2;buranuna gi4 henbur kug-ge mu-un-na-dirig
kar-jectin-na-ka ma2 bi2-in-us2 &d;en-ki
sun5-na-ni e2 &d;en-lil2-la2-ce3 am3-ma-
&d;en-lil2-la2-ke4 nidba x
&d;en-lil2-la2-ka gud udu mi-ni--gaz
ki.lugal.gub ud su3-ra2-ka cu mu-x-mu2-mu2
zalag2-ga-ni mu-un-na-
hul2-la-ni
x x x x
an u18-ru gal dijir-re-e-ne
an nir-jal2 dijir pa e3-a
an lugal-la nam gal tar-ra-ni
&d;ur-&d;nin-urta-ra cu zid hu-mu-na-ab-jar
bar-sud-am3
zag kur-kur-ra-ce3 dili-ni dib
&d;a-nun-na-ke4-ne saj kece2-bi na-nam
me gal-gal-la zag mu-ni-in-kece2
me car2-ra jiri3-ni nam-mi-in-jar
dijir gal-an-zu nun nam tar-re-de3
gu3 zid mu-na-an-de2 an-ne2 &d;ur-&d;nin-urta-ra gu3 zid mu-na-an-de2
kalam-ma mu-ni-in-mah an-ne2 &d;ur-&d;nin-urta mu-ni-in-mah
&jic;gu-za nam-lugal-la ul-ce3 suhuc gen6-na
cibir mah me kalam-ma ur4-ur4
jidru nij2-gen6-na uj3 car2 lah5-lah5-e
&d;ur-&d;nin-urta-ra mu-na-an-tah
an kug-ga ki nam tar-ra-ni
dijir an-na ba-sug2-ge-ec-a
&d;a-nun-na-ke4-ne jizzal ba-an-ak-ec
cag4-ba-tuku-am3
unken jar-ra-ba he2-am3 ba-ni-in-ne-ec
iri du3-du3 a2-dam ki jar-ra
kur gam-e kalam suhuc gen6-na
mu he2-jal2 bal ud sud-da
&d;ur-&d;nin-urta-ra mu-na-an-cum2
sa-gid2-da-am3
an-na igi su3-ud-bi bar-ra-ni sipad zid mu-ni-in-il2
&d;ur-&d;nin-urta dumu ki aj2-ja2-ni mi2 zid-de2-ec ca-mu-un-e
ni2 me-lem4-za tec2 he2-jal2 ud gal-gin7 u5-bi
nam-cul-zu gaba gi4 na-an-tuku-tuku-un ma-da he2-de3-jal2
mu-zu kur-kur-ra he2-em-mah-en sag9-zu he2-di
ma-da ni2-ba nam-ra-an-gam-e gu2 jic hu-mu-ra-ab-jar
&d;ur-&d;nin-urta a2 gal cum2-ma-ju10 mu-ju10-ce3 nir he2-jal2
inim-zu &jic;rab3 mah-gin7 hul-jal2-e cu he2-em-ri-ri
a2 aj2-ja2-zu ki-bal-a ha-ba-te giri17 cu ha-ma-an-jal2-ec
nam-nun-zu saj an-ce3 he2-eb-il2 uj3-e ha-ma-dug3-ge
nij2-gen6-na za-e lu2-bi he2-me-en a2-tah-zu he2-a
nij2-si-sa2 cag4-ta e3-a-me-en &d;utu ba-gub-ba
&d;inana ki aj2-zu na-nam nam-til3 ha-ra-ab-sud-de3
&d;lamma sag9-ga nam-en nam-lugal-la zid-de3-ec ha-ra-sug2-ge-ec
mu sa4-a ki-en-gi-ra-me-en &d;ur-&d;nin-urta-ju10
ec3 nibru&ki; dur-an-ki-ka saj il2-la jen-i3
kadra-zu ceg12 e2-kur-ra-ke4 cu-bi im-gid2
sipad ni2 guru3 nidba gal-gal-la-ni e2-ce3 ha-ma-gub-be2
sa-jar-ra-am3
1(ac) dijir-re-ne me gal-gal-la i3-me-en
an lugal 1(ac) dijir-re-ne me gal-gal-la i3-me-en
&d;ur-&d;nin-urta ka-ta e3-a-ju10 ul-ce3 na-ra-kur2-ru
u18-ru12-bi-im
a-da-ab an-na-kam
en me-te kug-ga ni2 huc gal gur3-ru
lugal-ju10 en &d;nin-jic-zid-da ni2 huc gal gur3-ru
ur-saj sur2-du3&mucen; dijir-re-e-ne
lugal-ju10 giri17-zal igi gun3 ti mar-uru5 cu du7
nemurx(pirij.tur) ban3-da saj jic ra-ra muc-huc ceg11 gi4-gi4
du.du-ma bi-hi kece2-ra2-gin7 bi-du ucumgal ambar-ra guruc3 bur2-ra u18-lu lu2-ra te-a dul-la
nun saj mah kur-cag4-ga lug-ga edin dib saj dub2-dub2 (x)
lugal ka-zu mac-mac mac muc eme mah mac-mac mah muc uc11 en &d;nin-jic-zid-da ki ra ki ra-ra
&d;nin-jic-zid-da ka-zu mac-mac mac en &d;nin-jic-zid-da ki ra ki ra-ra
gada la2-a-ju10 a-gin7 jar-ra-zu cag4-zu a-ba mu-un-zu
&d;nin-jic-zid-da a-gin7 jar-ra-zu cag4-zu a-ba mu-un-zu
inim kug-zu mu-un-zu-ra mu-un-zu nu-mu-un-zu-ra nu-mu-un-zu
nu-mu-un-zu-ra nu-mu-un-zu-ra me-dim2 mu-un-na-x
&d;nin-jic-zid-da nu-mu-un-zu-ra me-dim2 mu-un-na-x
inim mah-zu ki-ce3 du-a-ba muc-huc gal na-nam ka x x
id2-da a-ji6-am3 na-cub-cub
a-cag4-ga mar-uru5-am3 na-zi-zi
ma2-gi-lum a-u3 me kud-ku5-ru im-me gu2-guru5 am3-me
x x x cag4 ni2-te-na-ka mu-un-
x ki ra x me-a zag jar e
x x x lu2 ug5-ga-gin7 x
x  x
an al x an x x
en &d;nin-jic-zid-da za3-mi2-zu dug3-ga-am3
bal-bal-e &d;nin-jic-zid-da-ka
lu2-ulu3 nam-mah dijir-ra-na zid-de3-ec-ce3 he2-em-me
juruc-e inim dijir-ra-na kug-ge-ec he2-em-i-i
kalam zid-de-a uj3 dur2-ru-na-bi gu-gin7 ha-ba-si-il-e
&jic;balaj di ucur gu5-li-ni ur5 hu-mu-un-na-bur2-e
cag4 x he2-eb-huj-e
x he2-ni-in-e3 -bi he2-ni-ib-be2
x x x he2-aj2-e
ka i-si-ic jal2-la-ni cag4 dijir-ra-na he2-em-huj-e
lu2-ulu3 dijir-da nu-me-a u2-gu7 la-ba-ak-e
juruc-e a2-ni ki-lul-la hul la-ba-e-ja2-ja2
a-nir a2-sag3 du-lum gig-ga ud im-ma-ni-in-zal
x x ra nam-tar-e su-gu7-e x-ge mu-un-ni-ib-te
x x gig-ga umuc-bi mu-suh3 x (x) x-na mu-un-dul
a-ga-e cu hul mu-ni-ib-dug4 x x-ce3
cul-e igi dijir-ra-na
juruc-e a2 hul jar-ra-na er2 gig i3-ce8-ce8
ni2 mu-un-tuku cu-kin si bi2-in-sa2
du-lum-ma-ni ka a mi-ni-ib-be2
cag4 kuc2 si-a-na
x x-ni er2 mu-ni-in-jar
kar-ra
er2 gig-ga mu-un-ja2-ja2
mu-na-da-si
mu-na-an-du mu-na-ab-be2
a-nir mu-ne-du3
ur5 uc2-a  x du.du
mi-ni-in-jar
juruc-me-en zu-me-en nij2-zu-ju10 si nu-mu-da-sa2-e
zid dug4-ga-ju10 lul-ce3 i3-kur9
lu2-lul-la-ke4 u18-lu mu-un-dul cu-kin mu-un-na-dab5
a2 nu-zu-ju10 ma-ra-pe-la2-en
du-lum-ma ki gibil-gibil-la-bi saj-e-ec mu-e-rig7
e2-a u3-mu-un-kur9-re-en ur5 mu-uc2
juruc-me-en sila-ce3 um-e3-en cag4 mu-un-sag3
cul-me-en sipad zid-ju10 mu-da-ib2 igi erim2 mu-un-du8
na-gada-ju10 lu2-erim2 nu-me-en-na a2 hul ma-kij2-kij2
dub3-sa-ju10 inim gen6-na na-ma-ab-be2
gu5-li-ju10 inim zid dug4-ga-ju10-uc lul ma-ci-ja2-ja2
lu2-lul-la-ke4 inim tec2 mu-un-dug4
dijir-ju10 nu-mu-na-ni-ib-gi4-gi4-in
umuc-ju10 ba-an-ta-du-un
hul-jal2-e inim tec2 mu-du
mu-un-ib2-en ud-gin7 mu-un-du3 cag4 hul mu-un-dim2
gal-an-zu-me-en cul nu-zu-ra a-na-ac mu-un-na-la2-en
zu-me-en murub4 lu2 nu-zu-ka a-na-ac mu-un-na-la2-en
ninda i3-jal2-jal2 su-gu7 ninda-ju10-um
ud uj3 car2-re ha-la ba-ba du-lum ha-la ba-ju10-um
cec x x in mu-un-dub2 cag4 hul mu-un-dim2
x-ga-ju10  x
x hu cu mu-un-zi-zi
an-da-tum2-mu
erim2 igi-jal2 nu-tuku-e im mu-sar-sar-re
har-ra-an-na di sumur-bi x-kij2-kij2
kaskal-la di x-la-bi jic-gin7 mu-un-kud-e
ugula-a a-ga  x x
nu-banda3-ju10  x  ja2
dijir-ju10 x  igi-zu-ce3
ga-mu-ra-ab-dug4 er2-ju10 dirig inim-ju10 cag4-ne-ca4
ga-ra-ni-ib-dug4 a-ra2-ja2 nij2-hul-bi gu-gin7 ga-mu-ra-si-il
nij2 ak-en suh3-a-bi x x
jic-hur-ja2 gal-an-zu hu-mu-un-x nij2 er2 nu-gul-lu-dam
gu5-li-ju10-ur2 mu-na-an-la2-en
dub3-sa-ju10-ur2 a-ga-ce3 mu-un-ci-gi4-in
a2-ce ama ugu-ju10 er2-ju10 igi-zu-ce3 na-an-gul-e
nin9-ju10 balaj di ad dug3 na-nam
nij2 ak cu hul dug4-ga-ju10 er2-ra ha-ra-ni-ib-be2
dam-ju10 du-lum-ju10 girid2 x ha-ra-ni-ib-pad3-pad3-de3
nar cir3 zu-e nam-tar gig-ga-ju10 gu-gin7 ha-ra-si-il-e
dijir-ju10 kalam-e ud ba-zalag ja2-ar ud ma-ku10-ku10
ud zalag-ga ud hi-da-gin7 x du x
er2 a-nir cag4 sag3 ur5 uc2-a cag4-ga mu-un-ja2-ja2
du-lum-e dumu er2 pad3-da-gin7 cu mu-un-dul-dul-e
nam-tar-ra cu-ba igi mi-ni-in-kur2 zi-ju10 mi-ni-tum3-tum3
su-ja2 a2-sag3 nij2 hul jal2-e a im-ma-ni-ib-tu5
a-ra2-ja2 nij2-gig-ga-bi cu hul dug4-ga-bi
ma-mu2-da sag9-ga igi li-bi2-du8-ru-un
ud cu2-uc-e mac2-ji6 nu-jar-ra ja2-la nu-mu-ta-dag-ge
cag4 sag3-e dam-bi nu-me-en-na gu2-da in-da-la2 a im-mi-x
zarah-e dumu tur-bi nu-me-en-na ur2 mu-ub-tal2-tal2
a-nir ulu3 ak-gin7 mu-un-sig10 cu nu-mu-
cec-ju10 u8-e-a im-ma-ab-dug4
x
x x ma du  x x x x an
x x ha x x i
x x x ba-sag3-ge-en
x x x x saj mu-il2
zi mu-ni-in-tum3-tum3
x mu-ni-x
x jar x x x x-en
x x-pad3-de3
x im-mi-ib-du
mu-ce8-ce8
dijir-ju10 za-e a-a ugu-ju10-me-en igi-ju10 he2-ci--il2
ab2 zid dijir arhuc-a cag4-ne-ca4 a2 nun he2-
en-na-me-ce3 en3-ju10 nu-tar-re-en ki-ju10 nu-kij2-kij2-en
gud-gin7 ga-ci-ib-zig3 nu-mu-ra-ab-zig3-ge-en6
us2 zid nu-mu-ub-dab5-be2-en
mi-ni-ib-be2-ne cul gal-an-zu-ne inim zid si sa2
ud na-me dumu nam-tag nu-tuku ama-a-ni nu-tu-ud
kuc2 la-ba-sa2 erin2 nam-tag nu-tuku ul-ta nu-jal2-la-am3
dijir-ju10 ha-lam-ma nij2 saj-bi-ce3 mu-da-ab-sud-da-ju10
nij2 bur2-ra x-bi igi-zu-ce3 je26-e bi2-ak-a-ju10
juruc na-an-cej6-je26 kug-zu-a inim hi-li-a he2-ni-be7
ud nu-sikil a2-ja2 nu2-a-ja2 igi-zu-ce3 ha-ba-ab-dib-be2-en
nu-ku3-ug nu-dadag-ju10-ne iri silim-ba ha-ba-tag-ge-en
ud ib2-ba cag4 hul du3-a zu inim hi-li-a he2-ni-be7
ud su-mu-ug x tab2-tab2-ba zu e-ne hul2-la hu-mu-dug4
dijir-ju10 x x nam-tag-ju10 igi-ju10 u3-mi-zu
kan4 iri-ka ha-lam-ma-bi dili bad-bi ga-am3-dug4
juruc-me-en ka tar nam-tag-ju10 igi-zu-ce3 ga-si-il
unken-e u2-ku muru9-gin7 hu-mu-ub-cej3-cej3-e
e2-zu ama cag4-ne-ca4-ju10 er2-ju10 he2-ce8-x
cul-me-en arhuc cag4-ne-ca4-a-ju10 cag4 kug-zu he2-em-mi-tuku
juruc-me-en cag4 i-zi ni2 ri-a-zu ki-bi ha-ma-gi4-gi4
lu2-ulu3 er2 gig-ga cec2-a-ni dijir-ra-ni jic ba-an-tuku-am3
juruc-ra a-nir jal2 i-si-ic la2-la2-a-ni cag4 dijir-ra-na u3-mu-un-na-huj
inim zid inim kug-ga dug4-ga-ni dijir-ra-ni cu ba-ci-in-ti
juruc-e inim a-ra-zu-a mi-ni-in-zu-a-ni
cudu3 ku3-ug su dijir-ra-na-ka i3 li i3-ak
dijir-ra-ni inim hul-jal2-ta cu-ni ba-ra-an-gid2
cag4 sag3-ge dam-bi nu-me-en-na gu2 in-da-la2-e a cejx(im.a) im-ma-ab-x
zarah-e a2 mu-ni-tal2-tal2-la lil2-ce3 im-mi-in-sag3
a-nir uru&ki; ak-gin7 mu-un-sig10-ga sug-ge4 im-mi-in-gu7
nam-tar-ra su-a-na mu-un-jal2-la bu3 mu-na-an-ak
juruc-a du-lum-ma-ni hul2-la mu-ni-in-kur9
&d;udug sig5 ka-e en-nu-uj3 ak mackim mu-un-da-an-tab
&d;lamma-&d;lamma igi sag9 mu-na-an-cum2
juruc-e nam-mah dijir-ra-na zid-de3-ec-ce3 im-me
x mi-ni-ib-e3-ec  e bi2-zu-zu
-te-en-te-en
za-da nir ha-ba-an-jal2 -ba zi-bi ga-i-i
x x za-ra &d;utu e3-gin7 igi-ju10 he2-mu-e-ci-ni-jal2
&d;nin-mah un jickim til3-la-gin7 a2 nun he2-me-te-jal2
dijir-ju10 igi zid nam-til3-la-zu su3-ud-ce3 he2-me-du8
x x nam-kalag kug-kug-ga-zu dug3-ge-ec2 ga-an-pad3-pad3
cag4 x x a zig3-zu ki-bi ha-ma-gi4-gi4
nam-tag-ju10 he2-mu-e-du8
cag4-zu ha-ma-huj-e
jic-gi4-jal2
er2-cag4-ne-ca4
dijir lu2-ulu3-kam
e2 gal kur-ra-am3 gal
e2 &d;en-lil2-la2 kur-ra-am3 gal
e2 &d;nin-lil2-la2 kur-ra-am3 gal
e2 itimama kur-ra-am3 gal
e2 ud nu-zu kur-ra-am3 gal
e2 kan4 mah kur-ra-am3 gal
e2 kan4 silim-ma kur-ra-am3 gal
kisal &d;en-lil2-la2 kur-ra-am3 gal
hur-saj-galam-ma kur-ra-am3 gal
kan4 gal-di kug kur-ra-am3 gal
kan4 ce nu-kud kur-ra-am3 gal
ub-cu-unken-na kur-ra-am3 gal
ja2-jic-cu2-a kur-ra-am3 gal
e2 &d;nin-lil2-la2 kur-ra-am3 gal
kan4-in-nam-ra kur-ra-am3 gal
e2-itid-da-buru14 kur-ra-am3 gal
kisal e2-gal-mah kur-ra-am3 gal
e2-itid-da-buru14 mah kur-ra-am3 gal
en-tum2-gal-zu kur-ra-am3 gal
in-nam-gid2-da-zu kur-ra-am3 gal
kan4 &d;suen kur-ra-am3 gal
du6-kug ki kug kur-ra-am3 gal
a-cag4 e2-dim3-ma kur-ra-am3 gal
an-ne2-jar-ra kur-ra-am3 gal
ac-te ki sikil kur-ra-am3 gal
e2-tilla2-mah kur-ra-am3 gal
ja2-&jic;apin-na kur-ra-am3 gal
sa-gid2-da-am3
bi2-in-dug4 an-ce3
jic-gi4-jal2-bi-im
bi2-in-dug4-ga-ra bi2-in-dug4-ga-ra
e2 ud-dam ca-mu-na-e3
lu2 kur-ra bi2-in-dug4-ga-ra
e2 ud-dam ca-mu-na-e3
e2 &d;en-lil2-ka bi2-in-dug4-ga-ra
e2 ud-dam ca-mu-na-e3
e2 &d;nin-lil2-ka bi2-in-dug4-ga-ra
e2 ud-dam ca-mu-na-e3
e2 &d;nin-urta-ka bi2-in-dug4-ga-ra
e2 ud-dam ca-mu-na-e3
e2 dumu nun-na-ka bi2-in-dug4-ga-ra
ki-ud-ru-gu2-dam
e2-e me gal-la saj mi-ni-ib2-il2
cag4-bi-ta kur cim &jic;erin-na-kam
e2 &d;en-lil2-la2-ke4 me gal-la saj mi-ni-ib-il2
cag4-bi-ta kur cim &jic;erin-na-kam
e2 &d;nin-lil2-la2-ke4 me gal-la saj mi-ni-ib-il2
cag4-bi-ta kur cim &jic;erin-na-kam
kisal &d;en-lil2-la2-ke4 me gal-la saj mi-ni-ib-il2
cag4-bi-ta kur cim &jic;erin-na-kam
kisal &d;nin-lil2-la2-ke4 me gal-la saj mi-ni-ib-il2
cag4-bi-ta kur cim &jic;erin-na-kam
sa-jar-ra-am3
am3-da-hul2-la
jic-gi4-jal2-bi-im
lugal-bi e2 nam-dumu zid-da lugal &d;en-lil2-ra tum2-ma-am3
ur-saj &d;nin-urta e2 nam-dumu zid-da
lugal &d;en-lil2-ra tum2-ma-am3
dumu-ka &d;nin-lil2-la2 e2 nam-dumu zid-da
lugal &d;en-lil2-ra tum2-ma-am3
en ur-saj e2-kur-ra e2 nam-dumu zid-da
lugal &d;en-lil2-ra tum2-ma-am3
dumu-ka &d;en-lil2-la2 e2 nam-dumu zid-da
lugal &d;en-lil2-ra tum2-ma-am3
en &d;ac-im2-babbar e2 nam-dumu zid-da
lugal &d;en-lil2-ra tum2-ma-am3
dumu nun e2-kur-ra e2 nam-dumu zid-da
lugal &d;en-lil2-ra tum2-ma-am3

&d;en-lil2-la2 lu2 cag4-ga-na
jic-gi4-jal2-bi-im
ud an ki-a nam tar-re-da
lagac&ki;-e me gal-la saj an-ce3 mi-ni-ib2-il2
&d;en-lil2-e en &d;nin-jir2-su2-ce3 igi zid mu-ci-bar
iri-me-a nij2-du7 pa nam-e3
cag4 gu2-bi nam-gi4
cag4 &d;en-lil2-la2 gu2-bi nam-gi4
cag4 gu2-bi nam-gi4
a-ji6 uru16 nam-mul ni2 il2-il2
cag4 &d;en-lil2-la2-ke4 &id2;idigna-am3 a dug3-ga nam-de6
e2-e lugal-bi gu3 ba-de2
e2-ninnu me-bi an ki-a pa e3 mu-ak-ke4
ensi2 lu2 jectug3 dajal-kam jectug3 i3-ja2-ja2
nij2 gal-gal-la cu mi-ni-mu2-mu2
gud du7 mac2 du7-re6 si im-sa2-sa2-e
ceg12 nam tar-ra saj mu-ci-ib2-il2
e2 kug du3-de3 gu2-bi mu-ci-ib2-zig3
lugal-ni-ir ud ne mac-ji6-ka
gu3-de2-a en &d;nin-jir2-su2-ra igi mu-ni-du8-am3
e2-a-ni du3-ba mu-na-dug4
e2-ninnu me-bi gal-gal-la-am3
igi mu-na-ni-jar
gu3-de2-a cag4-ga-ni su3-ra2-am3
inim-e mi-ni-kuc2-u3
ga-na ga-na-ab-dug4 ga-na ga-na-ab-dug4
inim-ba ha-mu-da-gub
sipad-me nam-nun-ne2 saj ma-ab-cum2-cum2
nij2 mac-ji6-ke4 ma-ab-de6-a-ja2
cag4-bi nu-zu
ama-ju10 ma-mu-ju10 ga-na-de6
ensi kug-zu me-te-na-ju10
&d;nance nin9 dijir sirara6-ta-ju10
cag4-bi ha-ma-pad3-de3
ma2-gur8-ra-na jiri3 nam-mi-gub
iri-ni nijin6&ki;-ce3 id2-nijin6&ki;-du-a ma2 mu-ni-ri
id2-de3 hul2-la-e kur-ku4 i3-si-il-e
ba-gara2 e2 id2-de3 la2-a-e im-ti-a-ta
ninda jic bi2-tag a sed6 i3-de2
lugal ba-gara2-ra mu-na-jen cudu3 mu-na-ca4
ur-saj pirij zig3-ga gaba-cu-jar nu-tuku
&d;nin-jir2-su2 abzu-a gal-di
nibru&ki;-a nir-jal2
ur-saj ma-a-dug4 cu zid ga-mu-ra-ab-jar
&d;nin-jir2-su e2-zu ga-mu-ra-du3
me cu ga-mu-ra-ab-du7
nin9-zu dumu eridug&ki;-ge tud-da
nir-jal2 me-te-na nin ensi3 dijir-re-ne-ke4
&d;nance nin9 dijir sirara6-ta-ju10
jiri3-bi ha-ma-ja2-ja2
gu3 de2-a-ni jic ba-tuku-am3
lugal-a-ni sizkur2 ra2-zu-ni gu3-de2-a-ac2
en &d;nin-jir2-su-ke4 cu ba-ci-ti
e2 ba-gara2-ka ec3-ec3 i3-ak
ensi2-ke4 &d;ja2-tum3-dug3-ce3 ki-nu2-a-ni ba-gub
ninda jic bi2-tag a sed6 i3-de2
kug &d;ja2-tum3-dug3-ra mu-na-jen
sizkur2 mu-na-be2
nin-ju10 dumu an kug-ge tud-da
nir-jal2 me-te-na dijir saj zig3
kalam-ma til3-la
nu-du-zu iri-na
nin ama lagac&ki; ki jar-ra-me
igi uj3-ce3 u3-ci-bar-ra-zu ni2-a he2-jal2-la-am3
cul zid lu2 igi mu-bar-ra-zu nam-til3 mu-na-sud
ama nu-tuku-me ama-ju10 ze2-me
a nu-tuku-me a-ju10 ze2-me
a-ju10 cag4-ga cu ba-ni-dug4 unu6-a i3-tud-e
&d;ja2-tum3-dug3 mu kug-zu dug3-ga-am3
ji6-a ma-ni-nu2
&jic;jiri2 gal-ju10-me zag-ju10 mu-us2
ne.gi.bar a gal-la du3-a-me
zi cag4 mu-ci-ni-jal2
an-dul3 dajal-me jissu-zu-ce3
ni2 ga-ma-ci-ib2-te
cu mah-za sa-ga a2 zid-da-bi
nin-ju10 &d;ja2-tum3-dug3 ja2-ra ha-mu-u3-ru
iri-ce3 i3-du-e jickim-ju10 he2-sag9
kur a-ta il2-la nijin6&ki;-ce3
u2-dug4 sag9-ga-zu igi-ce3 ha-ma-jen
&d;lamma sag9-ga-zu jiri3-a ha-mu-da-jen
ga-na ga-na-ab-dug4
ga-na ga-na-ab-dug4
inim-ba ha-mu-da-gub
ama-ju10 ma-mu-ju10 ga-na-de6
ensi3 kug-zu me-te-na-ju10
&d;nance nin9 dijir sirara6-ta-ju10
cag4-bi ha-ma-pad3-de3
gu3 de2-a-ni jic ba-tuku-am3
nin-a-ni sizkur2 ra2-zu-ni
gu3-de2-a-ac2 kug &d;ja2-tum3-dug3-ge cu ba-ci-ti
ma2-gur8-ra-na jiri3 nam-mi-gub
iri-ni nijin6&ki;-ce3 ma2 mu-ni-ri kar nijin6&ki;-na-ke4 ma2 bi2-us2
ensi2-ke4 kisal dijir sirara6-ta-ka saj an-ce3 mi-ni-il2
ninda jic bi2-tag a sed6 i3-de2
&d;nance mu-na-jen cudu3 mu-na-ca4
&d;nance nin uru16 nin me &d;kal-&d;kal-la
nin &d;en-lil2-gin7 nam tar-tar-re
&d;nance-ju10 dug4-ga-zu zid-dam
saj-bi-ce3 e3-a-am3
ensi dijir-re-ne-me
nin kur-kur-ra-me ama inim-ju10 ud-da ma-mu-da
cag4 ma-mu-da-ka lu2 1(dic)-am3 an-gin7 ri-ba-ni
ki-gin7 ri-ba-ni
a-ne saj-ja2-ni-ce3 dijir-ra-am3
a2-ni-ce3 anzud2&mucen;-dam
sig-ba-a-ni-ce3 a-ma-ru-kam
zid-da gabu2-na pirij i3-nu2-nu2
e2-a-ni du3-da ma-an-dug4
cag4-ga-ni nu-mu-zu
ud ki-car2-ra ma-ta-e3
munus 1(dic)-am3 a-ba me-a nu a-ba me-a-ni
saj-ja2 e3 ki garadin9 mu-ak
gi-dub-ba kug ne-a cu im-mi-du8
dub mul-an dug3-ga im-mi-jal2
ad im-dab6-gi4-gi4
2(man)-kam ur-saj-ja2-am3
a2 mu-gur le-um za-gin3 cu im-mi-du8
e2-a jic-hur-bi im-ja2-ja2
igi-ju10-ce3 dusu kug i3-gub
&jic;u3-cub kug si ib2-sa2
ceg12 nam tar-ra &jic;u3-cub-ba ma-an-jal2
ildag2 zid-da igi-ju10 gub-ba
ti-gid2&mucen;-lu2 a ud mi-ni-ib2-zal-zal-e
dur3 a2 zid-da lugal-ja2-ke4 ki ma-hur-hur-e
ensi2-ra ama-ni &d;nance mu-na-ni-ib2-gi4-gi4
sipad-ju10 ma-mu-zu je26 ga-mu-ra-bur2-bur2
lu2 an-gin7 ri-ba ki-gin7 ri-ba-ece2
saj-ja2-ni-ce3 dijir a2-ni-ce3
anzud2&mucen;-ece2 sig-ba-a-ni-ce3 a-ma-ru-ece2
zid-da gabu2-na pirij i3-nu2-nu2-a
cec-ju10 &d;nin-jir2-su2 ga-nam me-am3
ec3 e2-ninnu-na du3-ba za-ra ma-ra-an-dug4
ud ki-car2-ra ma-ra-ta-e3-a
dijir-zu &d;nin-jic-zid-da ud-gin7 ki-ca-ra ma-ra-da-ra-ta-e3
ki-sikil saj-ja2 e3 ki garadin9 mu-ak
gi-dub-ba kug ne cu bi2-du8-a
dub mul dug3-ga bi2-jal2-la-a
ad im-da-gi4-a
nin9-ju10 &d;nisaba ga-nam me-am3
e2-a du3-ba mul kug-ba
gu3 ma-ra-a-de2
2(man)-kam-ma ur-saj-am3 a2 mu-gur8
le-um za-gin3 cu bi2-du8-a
&d;nin-dub-kam e2-a jic-hur-ba im-mi-sig10-sig10-ge
igi-zu-ce3 dusu kug gub-ba u3-cub kug si sa2-a
ceg12 nam tar-ra u3-cub-ba jal2-la
ceg12 zid e2-ninnu ga-nam me-am3
ildag2 zid-da igi-zu gub-ba
ti-gid2&mucen;-lu2 a ud mi-ni-ib2-zal-a-ece2
e2 du3-de3 igi-zu u3 dug3-ga nu-ci-ku4-ku4
&ance;dur9 a2 zid-da lugal-zak-ke4 ki ma-ra-hur-hur-a-ece2
ze2-me e2-ninnu-uc2 ni-is-ku-gin7 ki im-ci-hur-e
na ga-de5 na de5-ju10 he2-dab5
jir2-su&ki; e2 saj ki lagac&ki;-ce3 jiri3-zu ki i3-bi2-us2
e2 nij2-gur11-ra-za kicib u3-mi-kur2 jic u3-ma-ta-jar
lugal-zu &jic;gigir u3-mu-di
&ance;dur9ur3 u3-ci-la2
&jic;gigir-bi kug ne za-gin3-na cu u3-ma-ni-tag
ti mar-uru5-a ud-gin7 i3-e3
an-kar2 a2 nam-ur-saj-ka mi2 u3-ma-ni-dug4
cu-nir ki aj2-ni u3-mu-na-dim2
mu-zu u3-mi-sar
balaj ki aj2-ni ucumgal kalam-ma
jic-gu3-di mu tuku nij2 ad gi4-gi4-ni
ur-saj nij2-ba-e ki aj2-ra
lugal-zu en &d;nin-jir2-su2
e2-ninnu anzud2&mucen; babbar2-ra u3-mu-na-da-kur9-re
tur dug4-ga-zu mah dug4-ga-am3 cu ba-a-ci-ib2-ti
en-na cag4 an-gin7 su3-ra2-ni
&d;nin-jir2-su2 dumu &d;en-lil2-la2-ka za-ra ma-ra-huj-je26-e
jic-hur e2-a-na ma-ra-pad3-pad3-de3
ur-saj-e me-ni gal-gal-la-am3
cu ma-ra-ni-ib2-mu2-mu2
sipad zid gu3-de2-a
gal mu-zu gal i3-ga-tum2-mu
inim &d;nance-e mu-na-dug4-ga-ac
saj sig ba-ci-jar
e2 nij2-gur11-ra-na kicib bi2-kur2
jic im-ma-ta-jar
gu3-de2-a jic-a mu-du.du
jic-e mi2 im-e
&jic;mec3-e saj bi2-sag9
&jic;ha-lu-ub2-ba tun3 bi2-bar
&jic;gigir za-gin3-ce3 mu-na-a-di
dur9ur3-bi pirij-kac4-e-pad3-da
im-ma-ci-la2-la2
cu-nir ki aj2-ni mu-na-dim2
mu-ni im-mi-sar
balaj ki aj2-e ucumgal kalam-ma
jic-gu3-di mu tuku nij2 ad gi4-gi4-ni
ur-saj nij2-ba-e ki aj2-ra
lugal-ni en &d;nin-jir2-su-ra
e2-ninnu anzud2&mucen; babbar2-ra
mu-na-da-ku4-ku4
e2-a hul2-la i3-na-ni-kur9
gu3-de2-a ec3 e2-ninnu-ta zalag-ga nam-ta-e3
2(min)-kam-ma e2-ce3 ud-u3-de3 bi2-dib
ji6-ji6 ba-an-dib
du6-du6 mu-si-ig inim-jar mu-gi4
ah dug4-ga jiri2-ta im-ta-jar
cu-ga-lam ki huc ki di kud-de3
ki &d;nin-jir2-su-ke4 kur-kur-ra igi mi-ni-jal2-la-ce3
udu-i3 gukkal mac2 niga ensi2-ke4
&f;ecgar jic nu-zu kuc-ba mi-ni-durunx(ku.ku)
li&jic; u2 sikil kur-ra-kam izi-a bi2-si-si
cim erin ir-sim dijir-ra-kam
i3-bi2-bi mu-du3
lugal-ni-ir uj3-ja2 mu-na-zig3 cudu3 mu-na-ca4
ub-cu-kin-na-ka mu-na-jen giri17 cu mu-na-jal2
lugal-ju10 &d;nin-jir2-su2 en a huc gi4-a
en zid a kur gal-e ri-a
cul ka tar gaba-ri nu-tuku
&d;nin-jir2-su e2-zu ma-ra-du3-e
jickim-ju10 nu-ju10
ur-saj nij2-du7-e gu3 ba-a-de2
dumu &d;en-lil2-la2 en &d;nin-jir2-su
cag4-bi nu-mu-u3-da-zu
cag4 ab-gin7 zi-zi-zu
iz-zi8-gin7 ja2-ja2-zu
a e3-a-gin7 gu3 nun di-zu
a-ma-ru12-gin7 u2-uru18 gul-gul-zu
ud-gin7 ki-bal-ce3 du7-du7-zu
lugal-ju10 cag4-zu a e3-a u2 nu-la2-zu
ur-saj cag4 an-gin7 su3-ra2-zu
dumu &d;en-lil2-la2 en &d;nin-jir2-su
je26 a-na mu-u3-da-zu
2(min)-kam-ma-ce3 nu2-a-ra nu2-a-ra
saj-ja2 mu-na-gub ul4 mu-tag-tag-e
ma-du3-na ma-du3-na
ensi2 e2-ju10 ma-du3-na
gu3-de2-a e2-ju10 du3-da jickim-bi ga-ra-ab-cum2
jarza-ja2 mul-an kug-ba gu3 ga-mu-ra-a-de2
e2-ju10 e2-ninnu an-ne2 ki jar-ra
me-bi me gal-gal me-me-a dirig-ga
e2 lugal-bi igi sud il2-il2
anzud2&mucen;-gin7 ceg12 gi4-a-bi-ce3
an im-ci-dub2-dub2
me-lem4 huc-bi an-ne2 im-us2
e2-ja2 ni2 gal-bi kur-kur-ra mu-ri
mu-bi-e an-zag-ta kur-kur-re gu2 im-ma-si-si
ma2-gan me-luh-ha kur-bi-ta im-ma-ta-ed3-de3
je26 &d;nin-jir2-su a huc gi4-a
ur-saj gal ki &d;en-lil2-la2-ka
en gaba-ri nu-tuku
e2-ju10 e2-ninnu je26-en kur-ra ab-dirig
tukul-ju10 car2-ur3 kur cu-ce3 jar-jar
igi huc-a-ju10 kur-re nu-um-il2
a2 bad-a-ju10 lu2 la-ba-ta-e3
a ugu4-ju10 nam gal ki aj2-da
lugal a-ma-ru &d;en-lil2-la2
igi huc-a-ni kur-da nu-il2
&d;nin-jir2-su ur-saj &d;en-lil2-la2
mu-ce3 mu-sa4
me 50-a zag mi-ni-kece2
&jic;bancur mu-il2
cu-luh si bi2-sa2
cu si sa2-a-ju10 an kug-ge u3-a ba-zig3-ge
nij2 cu-ja2 dug3-ga-am3
a ugu4-ju10 dug3-ga-bi mu-gu7
an lugal dijir-re-ne-ke4
&d;nin-jir2-su lugal icib an-na
mu-ce3 mu-sa4
ti-ra-ac2 abzu-gin7
nam-nun-na ki im-ma-ni-jar
cag4-bi-a itid-da ud-sakar-ra
me gal-gal ezen an-na-ju10 cu gal ma-du7-du7
e2-huc ki huc-ju10
muc-huc-gin7 ki sumur-ra bi2-du3
ki-bal-ja2 nu-mi-ib2-dug4-ga
ud cag4-ju10 um-ci-mi-ri2-a
muc ze2 guru5-a-gin7 uc ma-a-u3-ku-e
e2-babbar2 ki a2 aj2-ja2-ja2
ki &d;utu-gin7 dalla-a-ja2
ki-ba &d;ictaran-gin7 di iri-ja2 si ba-ni-ib2-sa2-e
e2-ba-gara2 ki bancur-ra-ju10
dijir gal-gal lagac&ki;-a-ke4-ne
gu2 ma-si-si-ne
e2-ju10 e2 saj-kal kur-kur-ra
a2 zid-da lagac&ki;
anzud2&mucen; an-car2-ra ceg12 gi4-gi4
e2-ninnu e2 nam-lugal-ju10
sipad zid gu3-de2-a
ud cu zid ma-ci-tum3-da
an-ce3 tum9 duru5-e gu3 ba-de2
an-ta he2-jal2 ha-mu-ra-ta-du
kalam-e he2-jal2-la cu he2-a-da-pec-e
e2-ja2 uc ki jar-ra-bi-da
he2-jal2 he2-da-jen
gana2 gal-gal-e cu ma-ra-ab-il2-e
eg2 pa5 gu2-bi ma-ra-ab-zi-zi
du6-du6 ki a nu-ed3-da
a ma-ra-ed3-de3
ki-en-gi-ra2 i3 dirig mu-da-de2
siki dirig mu-da-la2
ud temen-ju10 ma-sig9-ge4-na
e2-ju10 ud cu zid ma-ci-tum3-da
hur-saj ki &tum9;mir tuc-a-ce3
jiri3-ju10 ki i3-bi2-us2
nitah a2 dirig-ke4 &tum9;mir-e hur-saj ki sikil-ta
tum9 si ma-ra-ab-sa2-e
kalam-e zi-cag4-jal2 u3-ma-cum2
lu2 dili lu2 2(min)-da kij2 mu-da-ak-ke4
ji6-a-na i3-ti ma-ra-e3-e3
e-bar7-gana2 ud-ma-dam ma-ra-e3-e3
e2 ud-de3 ma-ra-du3-e
ji6-e ma-ra-ab-mu2-mu2
sig-ta &jic;ha-lu-ub2
&jic;ne-ha-an mu-ra-ta-ed3-de3
igi-nim-ta &jic;erin &jic;cu-ur2-men2 &jic;za-ba-lum ni2-bi-a ma-ra-an-tum3
kur &jic;esi-a-ka
&jic;esi ma-ra-ni-tum3
kur na-ka na gal hur-saj-ja2
lagab-ba ma-ra-kud-e
ud-bi-a a2-zu izi bi2-tag
jickim-ju10 ha-mu-u3-zu
gu3-de2-a i3-zig3 u3-sa-ga-am3
i3-ha-luh ma-mu-dam
inim dug4-ga &d;nin-jir2-su-ka-ce3
saj sig ba-ci-jar
mac2 babbar2-ra cu mu-gid2-de3
mac2-a cu i3-gid2 mac2-a-ni i3-sag9
gu3-de2-a cag4 &d;nin-jir2-su-ka
ud-dam mu-na-e3
gal mu-zu gal i3-ga-tum2-mu
ensi2-ke4 iri-na lu2 dili-gin7
na de5 ba-ni-jar
ki lagac&ki;-e dumu ama dili-a-gin7 cag4 mu-na-ac-e
jic-cu mu-du8 jic-jiri2 mu-zig3
u2-guru5 mu-jar inim dug4-ga bi2-gi4
cer7-da e2-ba im-ma-an-gi4
u3-sa-an bar-us2-sa eme i3-du8
siki udu gan-na-kam cu-a mi-ni-jar-jar
ama-a dumu-da gu3 nu-ma-da-de2
dumu-u3 ama-ni-ra ka du3-a
nu-ma-na-dug4
arad2 a2 jic tag tuku-ra
lugal-a-ni saj nu-ma-da-dub2
geme2 lu2 nam-ra2 hul mu-na-ak
nin-a-ni igi-na nij2 nu-mu-na-ni-ra
ensi2 e2-ninnu du3-ra
gu3-de2-a-ar inim-jar-bi lu2-u3 nu-ma-ni-jar
ensi2-ke4 iri mu-kug
izi im-ma-ta-la2
uzug3-ga ni2-jal2 lu2-gi.an
iri-ta ba-ta-e3
pisaj u3-cub-ba-ce3 mac2 ba-ci-nu2
ceg12 mac2-e bi2-pad3
ka-al-bi-ce3 igi zid ba-ci-bar
sipad mu pad3-da &d;nance-ke4 nam-nun-na i3-jar
pisaj u3-cub-ba-ka jic bi2-hur-ra-ni
ka-al nam-nun-na mu-ni-jar-ra-ni
anzud2&mucen; cu-nir lugal-la-na-kam
urin-ce3 bi2-mul
u5 bur3 ece3-ce3 iri mu-na-kug-ge
u5 mu-na-sikil-e
li&jic; u2 sikil kur-ra-kam izi-a bi2-si-si
cim erin ir-sim dijir-ra-kam i3-bi2-bi mu-du3
ud sizkur2-ra mu-na-a-jal2
ji6 cudu3-de3 mu-na-zal-e
&d;a-nun-na ki lagac&ki;
e2 &d;nin-jir2-su-ka du3-de3
gu3-de2-a sizkur2 ra2-zu-(x)
mu-da-an-cu4-cu4-ge-ec2
sipad zid gu3-de2-a hul2-la-gin7
im-ma-na-ni-ib2-jar
ud-ba ensi2-ke4 kalam-ma-na zig3-ga ba-ni-jar
ma-da gu2-saj car2-car2-ra-na
gu2-edin-na &d;nin-jir2-su-ka-ka
zig3-ga ba-ni-jar
iri du3-a a2-dam jar-ra-na
gu2-jic-bar-ra &d;nance-ka
zig3-ga ba-ni-jar
gud huc zig3-ga gaba gi4 nu-tuku
&jic;erin babbar2-ra lugal-bi-ir dab6-ba
im-ru-a &d;nin-jir2-su-ka-ka
zig3-ga mu-na-jal2
cu-nir mah-bi lugal-kur-dub2 saj-bi-a mu-gub
pec10-jal2 gaba-jal2 a-ta e3-a
id2 mah a dirig he2-jal2-bi barag2-barag2
im-ru-a &d;nance-ka
zig3-ga mu-na-jal2
u5 kug cu-nir &d;nance-kam saj-bi-a mu-gub
gu mac2-ance edin-na la2-a
ni-is-ku erin2 mu tuku erin2 &d;utu ki aj2
im-ru-a &d;inana-ka zig3-ga mu-na-jal2
ac-me cu-nir &d;inana-kam saj-bi-a mu-gub
e2 &d;nin-jir2-su-ka du3-de3
te
cu ni  uc  jar
elam elam-ta mu-na-jen
cucin ki cucin-ta mu-na-jen
ma2-gan me-luh-ha kur-bi-ta gu2 jic mu-na-ab-jal2
e2 &d;nin-jir2-su-ka du3-de3
gu3-de2-a iri-ni jir2-su&ki;-ce3 gu2 mu-na-si-si
&d;nin-zag-ga-da a2 mu-da-aj2
urud-da-ni ce mah de6-a-gin7
gu3-de2-a lu2 e2 du3-a-ra
mu-na-ab-us2-e
&d;nin-sikil-a-da a2 mu-da-aj2
&jic;ha-lu-ub2 gal-gal &jic;esi jic-ab-ba-bi
ensi2 e2-ninnu du3-ra
mu-na-ab-us2-e
kur &jic;erin-na lu2 nu-ku4-ku4-da
gu3-de2-a en &d;nin-jir2-su-ke4
jiri2 mu-na-ni-jar
&jic;erin-bi tun3 gal-e im-mi-kud
car2-ur3 a2 zid-da lagac&ki;-a
tukul a-ma-ru lugal-la-na-ce3
tun3 im-ma-bar
muc-mah-am3 a-e im-dirig-ga-am3
hur-saj &jic;erin-na-ta ad &jic;erin-na
hur-saj &jic;cu-ur2-men2-ta
ad &jic;cu-ur2-men2
hur-saj &jic;za-ba-lum-ma-ta
ad &jic;za-ba-lum
&jic;u3-suh5 gal-gal &jic;tu-lu-bu-um
&jic;e-ra-num2
ad gal-gal-bi dirig-dirig-ga-bi
kar mah kan4-sur-ra-ke4
gu3-de2-a en &d;nin-jir2-su-ra
im-ma-na-us2
kur na lu2 nu-ku4-ku4-da
gu3-de2-a en &d;nin-jir2-su-ke4
jiri2 mu-na-ni-jar
na gal-gal-bi lagab-ba mi-ni-de6
ma2 ha-u3-na ma2 na-lu-a
esir2 a-ba-al esir2 igi-esir2 im-babbar2-ra
hur-saj ma2-ad-ga-ta
nij2-gur11 ma2 ce gana2 de6-a-gin7
gu3-de2-a en &d;nin-jir2-su-ra
im-ma-na-us2
ensi2 e2-ninnu du3-ra
nij2 gal-gal-e cu mu-na-ab-il2
hur-saj urud-ke4 ki-mac-ta
ni2-bi mu-na-ab-pad3
urud-bi gi-dirig-ba mu-ni-ba-al
lu2 e2 lugal-na du3-dam
ensi2-ra kug-sig17 kur-bi-ta
sahar-ba mu-na-tum3
gu3-de2-a kug ne-a kur-bi-ta mu-na-ta-ed3-de3
gug gi-rin-e me-luh-ha-ta
cu mu-na-pec-e
kur nu11-ta nu11 mu-na-ta-ed3-de3
sipad-de3 e2 kug-ga mu-du3-e
kug-dim2 im-da-tuc
e2-ninnu za mu-du3-e zadim im-da-tuc
urud nagga-a mu-du3-e
sajja-simug &d;nin-tur5 kalam-ma-ke4
igi-ni-ce3 si im-mi-sa2
&na4;cu-min-e ud-da-am3 ceg12 mu-na-ab-gi4
&na4;esi na4 cu-ke4
2(min)  pec
x ti x x nam x a mah x du-a-gin7
mu  x
ud  mu
ji25-ji25 mu-na-gid2
nam e2 du3-da lugal-la-na-ce3
u3 ji6 an-na nu-um-ku4-ku4
u3 an-ba-ra saj nu-mi-ib2-du3-e
igi zid bar-ra &d;nance-kam
&d;en-lil2-la2 lu2 cag4-ga-na-kam
ensi2 x x x (x) &d;nin-jir2-su-ka-kam
gu3-de2-a unu6 mah-a tud-da
&d;ja2-tum3-dug3-ga-kam
&d;nisaba-ke4 e2 jectug2-ke4
jal2 mu-na-taka4
e2-a &d;en-ki-ke4 jic-hur-bi si mu-na-sa2
e2 me-lem4-bi an-ne2 us2-sa
me-bi an ki-da gu2 la2-a
lugal-bi en igi huc il2-il2
ur-saj &d;nin-jir2-su me3 gal-zu-bi
e2-ninnu anzud2&mucen; babbar2-ce3
gu3-de2-a sig-ta ba-ci-jen
nim-ce3 u5 bi2-dug4
nim-ta ba-ci-jen sig-ce3 u5 bi2-dug4
iku zid-dam ec2 i3-jar-jar
a2-ba jic bi2-jar ni2-te-ni mu-zu
hul2-la-gin7 im-ma-na-ni-ib2-jar
u3-te-am3 e2 libir-ra-ac2 ra2-zu-a ba-jen
gu3-de2-a barag jir2-nun-na-ta
cag4 mu-na-huj-je26-e
ud im-zal a mu-tu17
me-te-ni mu-gi
&d;utu he2-jal2 mu-na-ta-e3
gu3-de2-a 2(min)-kam-ac2 iri-kug-ta im-ma-ta-e3
gud du7 mac2 du7-re6 jic bi2-tag
e2-e im-ma-jen
giri17 cu im-ma-jal2
dusu kug &jic;u3-cub zid nam tar-ra
e2-ninnu mu-
x  mu-la2 saj il2 mu-jen
&d;lugal-kur-dub2 igi-ce3 mu-na-jen
&d;ig-alim-ke4 jiri2 mu-na-ja2-ja2
&d;nin-jic-zid-da dijir-ra-ni
cu mu-da-jal2-jal2
pisaj u3-cub-ka a sa-ga i3-ak
ensi2-ra a-dab6 si-im a2-la2 mu-na-du12-am3
ka-al ceg12-bi saj im-mi-du8
lal3 i3-nun i3-he-nun-na al im-ma-ni-tag
cembulugx(cim×uh3) cim×pi jic hi-a
ah-ce3 im-mi-ak
dusu kug mu-il2 u3-cub-e im-ma-gub
gu3-de2-a im u3-cub-ba i3-jar
nij2-du7 pa bi2-e3
e2-a ceg12-bi pa e3 mu-ni-ja2-ja2
kur-kur-re i3 mu-da-sud-e
erin mu-da-sud-e
iri-ni ki lagac&ki;-e si11-le2-a
ud mu-di3-ni-ib2-zal-e
u3-cub mu-dub2 ceg12 had2-de3 ba-cub
ka-al im aga3-ri2-na-ba-ce3
igi zid ba-ci-bar
cim×pi ha-cu-ur2 cembulugx(cim×uh3)-a
saj im-ma-ni-du8
ceg12 u3-cub-ba mi-ni-jar-ra-ni
&d;utu im-da-hul2
aga3-ri2 id2 mah-gin7 zig3-ga-na
lugal &d;en-ki nam mu-x-tar
x mu-jar u3-cub-ba e2-a i3-kur9
pisaj u3-cub-ba-ta ceg12 ba-ta-il2
men kug an-ne2 il2-la
ceg12 mu-il2 uj3-ja2-na mu-jen
erin2 kug &d;utu saj bal-e-dam
ceg12-e e2-ce3 saj il2-la-bi
ab2 &d;nanna tur3-ba erin2-erin2-dam
ceg12 mu-jar e2-a mu-kux(du)-kux(du)
e2-a jic-hur-bi im-ja2-ja2
&d;nisaba cag4 cid zu-am3
lu2-tur gibil-bi e2 du3-gin7
igi-ni u3 dug3-ga nu-ci-ku4-ku4
ab2 amar-bi-ce3 igi jal2-la-gin7
e2-ce3 te-te-ma im-ci-jen
lu2 ninda tur ka-a gub-ba-gin7
du-du-e nu-ci-kuc2-u3
cag4 lugal-na ud-dam mu-na-e3
gu3-de2-a-ar inim &d;nin-jir2-su-ka urin-am3 mu-du3
cag4 gu3 di e2 du3-da-ka-na
inim-jar sag9-ga-a lu2 ma-a-jar
hul2-la-gin7 im-ma-na-ni-ib2-jar
mac-a cu i3-gid2 mac-a-ni i3-sag9
a-mir-e ce ba-cum2 igi-bi si ib2-sa2
gu3-de2-a saj-ce3 nu2
mu-nu2 inim mu-na-ta-e3
e2 lugal-na-ka du3-bi
e2-ninnu an ki-ta bad-bi
igi-a mu-na-a-jal2
hul2-la-gin7 im-ma-na-ni-ib2-jar
gu mu-ba-ra me cu im-du7-du7
uz-ga kug-ge ec3 mu-ja2-ja2
e2-a &d;en-ki-ke4 temen mu-sig9-ge
&d;nance dumu eridug&ki;-ke4 ec-bar kij2-je26 mi2 ba-ni-dug4
ama lagac&ki; kug &d;ja2-tum3-dug3-ke4
ceg12-bi kur-ku4-a mu-ni-tud
&d;ba-u2 nin dumu-saj an-na-ke4
i3 cim erin-na ba-ni-sud
e2-e en ba-gub la-gal ba-gub
me-e cu si im-ma-sa2
&d;a-nun-na u3 di-de3 im-ma-cu4-cu4-ge-ec2
gu3-de2-a lu2 e2 du3-a-ke4
e2-a dusu-bi men kug saj-ja2 mu-ni-jal2
uc mu-jar a2-jar ki im-mi-tag
sa2 mu-sig10 ceg12-ga gu bi2-dub2
e2-a sa2 2-nam nam-mi-sig10
gu &dug;ba saj jal2-la-am3
e2-a sa2 3-am3 nam-mi-sig10
anzud2&mucen; amar-a a2 pag-am3
e2-a sa2 4 nam-mi-sig10
nemurx(pirij.tur) pirij huc-a gu2-da la2-am3
e2-a sa2 5-am3 nam-mi-sig10
an nisig su-lim il2-la-am3
e2-a sa2 6-am3 nam-mi-sig10
ud sa2-dug4-ga hi-li guru3-am3
e2-a sa2 7 nam-mi-sig10
e2-ninnu i3-ti ud zal-la kalam si-am3
jic-kan4-na im-ja2-ja2-ne
an nisig-ga men il2-la-am3
jic-kan4-na-ta ba-ta-tuc
e2 mah an-da gu2 la2-am3
e2 mu-du3 jic-e im-ma-cub
ambar &d;nanna saj kece2 &d;en-ki-ka-kam
e2 hur-saj-gin7 im-mu2-mu2-ne
dugud-gin7 an-cag4-ge im-mi-ni-ib2-dirig-dirig-ne
gud-gin7 si im-mi-ib2-il2-il2-ne
jic-gana2 abzu-gin7 kur-kur-ra saj ba-ni-ib2-il2-ne
e2-e hur-saj-gin7 an ki-a saj an-ce3 mi-ni-ib2-il2
erin duru5 ki u2 rib mu2-a-am3
e2-ninnu ceg12 ki-en-gi-ra2-ka hi-li mu-ni-ib2-du8-du8
e2-a jic im-ja2-ja2-ne
ucum abzu tec2-ba ed2-de3-dam
ka an-na im-mi-ib2-u3-u3-dam
muc-mah hur-saj-ja2 nam ak-am3
e2 gi guru5-bi muc kur-ra tec2-ba nu2-am3
sa-tu-bi erin duru5 ha-cu-ur2-ra cu he2-tag-ga-am3
aga3 erin igi u6 di-bi-a erin babbar2 im-ja2-ja2-ne
cim zid i3-he-nun-ka mi2 ba-ni-ib2-e-ne
e2 im-du8-a-bi he-nun abzu cu tag-ga-am3
a.jar.ka-bi im-ci-ib2-suru5-ne
ec3 e2-ninnu cu e2×bad an-na-ka jar-jar-a-am3
ensi2-ke4 e2 mu-du3 mu-mu2
kur gal-gin7 mu-mu2
temen abzu-bi dim gal-gal ki-a mi-ni-sig9-sig9
&d;en-ki-da e2-an-gur4-ra-ka
cag4 mu-di3-ni-ib2-kuc2-u3
temen an-na ur-saj-am3 e2-e im-mi-dab6
ki-a-naj dijir-re-ne-ka a im-na8-na8-a
e2-ninnu dim gal mu-gen6
abgal2-bi mu-du3
iri-na &jic;asal2 dug3-bi mu-du3
jissu-bi mu-la2
&jic;car2-ur3-bi urin gal-gin7 lagac&ki;-da im-da-sig9
cu-ga-lam ki huc-ba im-mi-ni-jar
su zig3 bi2-du8-du8 barag jir2-nun-na ki di kud-ba
u2-a lagac&ki; gud gal-gin7 a2 ba-il2-il2
na gal-gal lagab-ba mi-ni-de6-a
mu 1-a mu-de6 mu 1-a mu-ak
ud 2 ud 3 nu-ma-da-ab-zal
a2 ud-da 1-ta mu-du3
ud 7-kam-ma-ka e2-e im-mi-dab6
na da-bi kun-ce3 mu-nu2
cim-ce3 mu-dim2-dim2
e2-a mi-ni-cu4-cu4
na kisal mah-a im-mi-du3-a-na
na-du3-a lugal kisal si
gu3-de2-a en &d;nin-jir2-su-ke4
jir2-nun-ta mu-zu
na-ba mu-ce3 im-ma-sa4
na kan4-sur-ra bi2-du3-a
lugal a-ma-ru &d;en-lil2-la2
gaba-cu-jar nu-tuku
gu3-de2-a en &d;nin-jir2-su-ke4
igi zid mu-ci-bar
na-ba mu-ce3 im-ma-sa4
na igi ud e3-a-ka bi2-du3-a
lugal ud gu3 di &d;en-lil2-la2
en gaba-ri nu-tuku
gu3-de2-a en &d;nin-jir2-su-ke4
cag4 kug-ge bi2-pad3
na-ba mu-ce3 im-ma-sa4
na igi cu-ga-lam-ma-ka bi2-du3-a
lugal mu-ni-ce3 kur tuku2-tuku2-e
gu3-de2-a en &d;nin-jir2-su-ke4
gu-za-ni mu-gen6
na-ba mu-ce3 im-ma-sa4
na igi e2-uru18-ga-ka bi2-du3-a
gu3-de2-a en &d;nin-jir2-su-ke4
nam dug3 mu-ni-tar
na-ba mu-ce3 im-ma-sa4
na a-ga &d;ba-u2-ka bi2-du3-a
e2-ninnu igi an-na-ke4 zu
&d;ba-u2 zi-cag4-jal2 gu3-de2-a
na-ba mu-ce3 im-ma-sa4
e2 lugal-na zid-de3-ec2 mu-du3
sipad zid gu3-de2-a an ki im-da-mu2
ud-sakar gibil-gin7 men bi2-il2
mu-bi kur-cag4-ce3
pa bi2-e3
gu3-de2-a e2 &d;nin-jir2-su-ka
&d;utu-gin7 dugud-ta ba-ta-e3
hur-saj za-gin3-na-gin7 mu-mu2
hur-saj nu11 babbar2-ra-gin7
u6 di-de3 ba-gub
dub-la2-bi am-gin7 mu-cu4-cu4
ucum-bi ur-mah-gin7 cu-ba bi2-nu2-nu2
gi-gun4-bi ab-zu-gin7 ki sikil-e bi2-mu2
urin-bi tarah kug abzu-gin7
si ba-mul-mul
ud-sakar gibil an-na gub-ba-gin7
gu3-de2-a e2 &d;nin-jir2-su-ka
u6 di-de3 ba-gub
e2-a dub-la2-bi cu4-cu4-ga-bi
la-ha-ma abzu-da cu4-ga-am3
e2 jic jar-ra-bi a-ji6 ambar mah muc a sig-ga-am3
e2 ka gid2-da-bi
an bar-bar-ra ni2-jal2-la-am3
e2 e2-dul4-la-bi nu11 an-cag4-ge dirig-ga-am3
kan4 ki lugal kur9-bi-ta
hu-ri2-in am-ce3 igi il2-il2-dam
&jic;ti kan4-e us2-sa-bi
tirx(nir)-an-na an-ne2 us2-sa-am3
jic-kan4 an-na-bi e2-ninnu ud gu3-ba gu3 di tec2-ba gub-ba-am3
sig7-igi-bi ni2 il2-il2-a-bi
igi u6 di dijir-re-ne-kam
e2-a barag babbar2 mu-ru-gu2-ni
hur-saj za-gin3-na an ki-a ki he2-us2-sa-am3
kij2-sig17 unu6 gal mu-ja2-ja2-ne
bur kug-sig17 lal3 jectin de2-a
an-ne2 cu4-ga-am3
e2-nu2-da mu-du3-ne
kur car2-da mec3 kug abzu-a
gurun7 il2-la-am3
mu-du3 cu im-ta-jar-ra-ta
cag4 dijir-re-ne gu2-bi gi4-a-am3
sipad zid gu3-de2-a gal mu-zu
gal i3-ga-tum2-mu
a-ga tukul la2 kan4 me3-ba
ur-saj ceg9-saj-6 saj-ar-bi
im-ma-ab-dab5-be2
igi iri&ki;-ce3 ki ni2 guru3-ba
muc-saj-7-am3 im-ma-ab-dab5-e
cu-ga-lam kan4 me-lem4-ba
ucum jicnimbar-bi im-ma-ab-dab5-be2
igi ud e3 ki nam tar-re-ba
cu-nir &d;utu saj-alim-ma
im-ma-da-sig9-ge
kan4-sur-ra igi u6 di-ba
ur-mah ni2 dijir-re-ne-kam
im-ma-ab-dab5-e
tar-sir2-sir2 ki a2 aj2-ba
ku-li-an-na urud-bi
im-ma-ab-dab5-e
a-ga &d;ba-u2 ki cag4 kuc2-ba
ma2-gi4-lum gud-alim-bi-da
im-ma-ab-dab5-e
ur-saj ug5-ga i3-me-ca-ke4-ec2
ka-bi ki a naj-ce3 mu-jar
mu-bi mu-ru dijir-re-ne-ka
gu3-de2-a ensi2 lagac&ki;-ke4
pa e3 ba-ni-a
ig &jic;erin-na e2-a cu4-ga-bi
&d;ickur an-ta gu3 nun di-da-am3
e2-ninnu saj-kul-bi idim
&jic;nu-kucu4-bi ur-mah
si-jar-bi-ta muc-cag4-tur3 muc-huc
am-ce3 eme ed2-de3
ga-du ig-e u5 us2-sa-bi
ug nemurx(pirij.tur) tur-tur cu-ba du2-ru-na-am3
e2-a gag jic-ur3 kug mu-sig9-ge4-ne
ucum lu2-ce3 cu ib2-jar-ra-am3
ig-ba ec2 kug im-suru5-ne
&d;nirah kug abzu dar-a-am3
e2-sa-la2-a-bi kec3&ki; aratta&ki; na de5-ga-am3
e2-sa-du8-a-bi pirij huc-am3
kalam-ma igi mi-ni-ib2-jal2
dili du igi-bi nu-ma-dib-be2
e2-ninnu ni2-bi kur-kur-ra
tug2-gin7 im-dul4
e2 kug ne-a an-ne2 ki jar-ra
cembi2-zid-da cu tag dug4-ga
ce-er-zid an-na-ka i3-ti-gin7 e3-a
e2 igi-bi kur gal ki us2-sa
cag4-bi nam-cub cir3 ha-mun
bar-bi an e2 mah he2-jal2-la zig3-ga
gu2-en bar-ra-bi
ki di kud &d;a-nun-ke4-ne
a-lal3-bi-ta inim cudu3-da
cukur2-bi-da he2-jal2 dijir-re-ne-kam
urin e2-da sig9-sig9-ga-bi
anzud2&mucen; kur cubax(muc)-a a2 he2-ba9-ra2-am3
e2-ninnu im-bi im ha-mun
&id2;edin-ta ed3-da
lugal-bi en &d;nin-jir2-su-ke4
cag4 kug-ge bi2-pad3
cembi2-zid-gin7 saj-ja2 mi-ni-ib2-de2
gu3-de2-a ce-er-zid an-na-ka
cu tag ba-ni-dug4
e2 gud-bi-ta
i3 kur9 ga kur9
udun-mah-bi-ta
gug2 gal si gal
jiri2-pa-na-bi
gud gu7 udu gu7
e2 ki cukur2-bi uz-ga ec3 ja2-ja2
ne-saj-bi
kur jectin biz-biz-ze2
e2-lunga3-bi-ta
&id2;idigna a-u3-ba jal2-la-am3
e2 nij2-gur11-ra-bi-a za kug nagga
e2 &jic;gigir-ra-bi
kur ki-a gub-ba
a-ga balaj-a-bi gud gu3 nun di
kisal-bi cudu3 kug si-im a2-la2
kun na4 e2-a nu2-a-bi
hur-saj ul nun-ne2-ec2 nu2-am3
kun an-na ur3-ce3 da-a-bi
nu11 kur-ce3 igi sud il2-dam
&jic;kiri6 gig2 edin e2-ce3 sig9-ga-bi
kur jectin biz-biz-ze2 ki ni2 me-lem4-e mu2-am3
na 7 e2-e dab6-ba-bi
nij2 lugal-bi-da cag4 kuc2-kuc2-dam
e2-ninda-ki-sig10-bi
nij2 sikil abzu na de5-ga-am3
cim na4 e2-a cu4-ga-bi
e2 gudug kug a nu-silig5-ge-dam
bad3-si an-na
tum12&mucen; du2-ru-na-bi
eridug&ki; nam hi a du3-x-am3
e2-ninnu tum12&mucen;-e ni2 bi2-ne
an-dul3 pa gal-gal jissu dug3-ga-kam
sim&mucen; mucen-e ceg12 mu-gi4-gi4
e2-kur &d;en-lil2-la2 ezen jal2-la-am3
e2-a ni2 gal-bi
kalam-ma mu-ri
ka tar-ra-bi
kur-re ba-ti
e2-ninnu ni2-bi kur-kur-ra tug2-gin7 im-dul4
e2 lugal-bi hi-li-a i3-du3
&d;nin-jic-zid-da-ke4
ki gal-la bi2-du3
gu3-de2-a ensi2 lagac&ki;-ke4
temen-bi mu-sig9
e2 &d;utu-gin7 kalam-ma e3-a
gud gal-gin7 sahar bar-ra gub-ba
i3-ti giri17-zal-gin7
unken-ne2 si-a
hur-saj sig7-ga-gin7
hi-li guru3-a
u6 di-de3 gub-ba
e2-ninnu ki-bi gi4-a-ba
&d;nin-jir2-su za3-mi2
e2 &d;nin-jir2-su-ka du3-a
za3-mi2 mu-ru-bi-im
e2 dim gal kalam-ma
an ki-da mu2-a
e2-ninnu ceg12 zid &d;en-lil2-e nam dug3-ga tar-ra
hur-saj nisig-ga u6-e gub-ba
kur-kur-ta e3-a
e2 kur gal-am3 an-ne2 im-us2
&d;utu-am3 an-cag4-ge im-si
e2-ninnu anzud2&mucen; babbar2-ra-am3
kur-ra dub3 mi-ni-ib2-bad
uj3 ba-jar-jar kalam ba-gub-gub
&d;a-nun-na u6 di-de3 im-ma-cu4-cu4-ge-ec2
ensi2 kug-zu-am3 inim zu-am3
nam-dijir-re giri17 ki im-mi-su2-su2
sizkur2 ra-zu-a nij2-dun-a ki im-mi-us2-us2
ensi2-ke4 dijir iri-na-ke4 ra2-zu im-ma-be2
e2 ninda gu7-bi ninda ba-an-tah
kij2-sigx(sar) udu dab5-bi udu im-ma-a-tah
bur he2-jal2 an-cag4 ne-ca-gin7
gaba-ba si bi2-sa2
&d;a-nun-na-ke4-ne-er mu-ne-gub
cudu3 mu-ne-ca4 &d;a-nun-na-&d;a-nun-na u6 di-de3 ki lagac&ki;
&d;lamma kur-kur-ra dug4-ga-ne-ne a mah e3-a
lu2 u2 la2 ba-ab-la2-e
cul zid lu2 igi mu-ci-bar-ra-ne
nam-til3 mu-na-sud
sipad-me e2 mu-du3 lugal-ju10 e2-a-na mi-ni-ku4-ku4
&d;a-nun-na bar-ju10-a cudu3 he2-mi-sa4-za
sipad zid gu3-de2-a
gal mu-zu gal i3-ga-tum2-mu
u2-dug4 sag9-ga-ni igi-ce3 mu-na-jen
&d;lamma sag9-ga-ni ejer-ni im-us2
lugal-ni e2 ul e2 libir ki-tuc-na-ce3
gu3-de2-a en &d;nin-jir2-su-ra
nij2-ba na-gu-ul-gu-ul
en-ra e2-ninnu-a mu-na-kurx(du)
cudu3 mu-na-ca4
lugal-ju10 &d;nin-jir2-su
en a huc gi4-a
en dug4-ga-ni saj-bic e3-a
dumu-nitah2 &d;en-lil2-la2 ur-saj ma-a-dug4
cu zid ma-ra-a-jar
&d;nin-jir2-su e2-zu mu-ra-du3
hul2-la ha-ni-ku4-ku4
&d;ba-u2-ju10 a2-mi-zu ma-ra-jar
ki-tuc dug3-ga-ma-ni-ib2
gu3 de2-a-ni jic ba-tuku-am3
ur-saj-e sizkur2 ra2-zu-ni
gu3-de2-a-ac2 en &d;nin-jir2-su-ke4 cu ba-ci-ti
mu jen-na-am3 itid til-la-am3
mu gibil an-na im-ma-gub
itid e2-ba ba-a-kur9
itid-bi ud 3-am3 im-ta-zal
&d;nin-jir2-su eridug&ki;-ta jen-am3
i3-ti sa-sa im-e3
kalam-ma ud mu-jal2 e2-ninnu &d;suen u3-tud-da
saj im-ma-da-ab-sa2
gu3-de2-a gug za-gin3 mi-ni-uh
ub-da im-mi-dug4
i3-he-nun-na ki ba-ni-sud
muc da ma lu2 kij2 ak-am3
e2-ta ba-ta-e3
lal3 i3-nun jectin ga ce-a
jic-ji6-par4 &jic;pec3 nij2-jen-na
ga saj-ba dim2-ma
zu2-lum &jic;an jectin tur-tur
nij2 izi nu-tag-ga
nij2-gu7 dijir-re-ne-kam
lal3 i3-nun-na kij2 ba-ni-ak
ud dijir zid-da du-da
gu3-de2-a ud ten-ta
kij2-sigx(sar)-ge bi2-dib
e2-e &d;asar-ri cu si ba-sa2
&d;nin-ma-da-ke4 na de5 mi-ni-jar
lugal &d;en-ki-ke4 ec-bar kij2 ba-an-cum2
&d;nin-dub icib mah eridug&ki;-ga14-ke4
na-izi ba-ni-sig9
nin jarza kal-la-ke4 &d;nance cir3 kug dug4 zu e2-e ba-an-dug4
u8 gig2-ge umbin mi-ni-ib2-kij2
im-ma-al an-na-ke4
ubur si ba-ni-ib2-sa2
&jic;cinig &jic;ceg9.an u3-tud-da-ta
e2-ninnu im-ta-sikil-e-ne
im-ta-dadag-ge-ec2
ensi2-ke4 iri-a dub3 bi2-jar
kalam-ma sig bi2-jar
du6-du6 mu-si-ig inim-jar mu-gi4
a-ah dug4-ga jiri2-ta jar-am3
iri-a ama lu2 tur5-ra-ke4
a silim jar-ra-am3 mac-ance nij2-zi-jal2 edin-na
tec2-bi-ce3 gam-ma-am3
ur-mah pirij ucumgal edin-na-ka
u3 dub3 jar-ra-am3
ud sizkur2-re ji6 cudu3-de3
i3-ti nij2 ud-zal-la-ke4
lugal-bi mu-um-je26-e
ur-saj &d;nin-jir2-su e2-a mi-ni-ku4-ku4
e2-a lugal-bi im-ma-jen
hu-ri2-in am-ce3 igi il2-il2-dam
ur-saj e2-a-na ku4-ku4-da-ni
ud me3-ce3 gu3 ja2jar-am3
&d;nin-jir2-su e2-na mu-kux(du)-kux(du)
ec3 abzu ezen jal2-la-am3
lugal e2-ni-ta nam-ta-jen
&d;utu ki lagac&ki;-e e3-am3
&d;ba-u2 a2-mi-ni-ce3 du-a-ni
munus zid e2-a-ni-ce3 cu ja2-ja2-dam
a2-nu2-da-ka-na kur9-ra-ni
&id2;idigna a-u3-ba ja2jar-am3
da pi-na-ka tuc-a-ni
nin dumu an kug-ga &jic;kiri6 nisig-ga gurun il2-la-am3
ud e3-am3 nam tar-ra-am3
&d;ba-u2 a2-mi-na kur9-ra-am3
ki lagac&ki; he2-jal2-la-am3
ud im-zal &d;utu lagac&ki;-ke4 kalam-ma saj mi-ni-il2
gud-i3 udu-i3 e2-e bi2-dab5
bur an-na mu-gub tin mu-ni-de2-de2
&d;a-nun-na ki lagac&ki; en &d;nin-jir2-su-da ki-bi mu-da-rin2-ne2-ec2-am3
e2-a nam-icib-ba cu mi-ni-du7
ec-bar kij2 mi2 mi-ni-dug4
tin bur gal-la im-ma-de2
e2-ninnu ul gal ul du gu2 im-ma-gur-re
ec3 &d;nin-dub-ke4 ceg12 mu-gi4-gi4
ninda ud-da ga mac2-lulim-ma
ud ji6-e de6-a
nir-jal2 dumu ki aj2 &d;en-lil2-la2 ur-saj &d;nin-jir2-su
u3-a mi-ni-zi-zi
me gal-gal-la saj mi-ni-il2-e
an ka mar-za e2-a sa-ni
ec3 e2-ninnu ki-us2 mu-ja2-ja2
zid-du-e cu si sa2-da
erim2-du-e gu2 jic ja2-ja2-da
e2 gen6-ne2-da e2 dug3-ge-da
iri-ni ec3 jir2-su&ki; na de6 cum2-mu-da
&jic;gu-za nam tar-ra gub-da
jidru ud su3-ra2 cu-a ja2-ja2-da
sipad &d;nin-jir2-su-ke4 gu3 de2-a-ar
men nisig-ga-gin7 saj an-ce3 il2-da
kuc la2 gada la2 saj-a mur10-a
kisal e2-ninnu-ka ki-gub pad3-de3-da
ig gal dim jir2-nun-na gal5-la2 gal jir2-su&ki;
&d;ig-alim dumu ki aj2-ja2-ni
en &d;nin-jir2-su-ra me-ni-da mu-na-da-dib-e
e2 sikil-e-da cu4-luh ja2-ja2-da
cu kug a en-ra cum2-mu-da
kac bur-ra de2-da tin dug-a de2-da
e2-lunga3 e2 a2 sikil-ba
u2-lu5-ci-e a pap-sir2-gin7
kun-ka3-an za-a-da
gud du7 mac2 du7 udu niga
ninda ud-da ga mac2-lulim-ma
ud ji6-e de6-a nir-jal2 dumu ki aj2
&d;en-lil2-la2 ur-saj &d;nin-jir2-su
gu7-a naj-a x-bi u3-a zi-zi-da
en cu4-luh dadag-ga dumu-saj e2-ninnu
&d;cul-cag4-ga &d;nin-jir2-su-ra
me-ni-da mu-na-da-dib-e
cita2 saj 7 cu du8-a-da
e2-en-kar2 kan4 me3-ka ig-bi jal2 da13-da13-da
eme jiri2 mi-tum jic-a-ma-ru
mar6-ra-tum jic-hur me3-bi
si sa2-sa2-a-da
kur gu2-erim2-jal2 &d;en-lil2-la2-ka
a-gin7 ja2-ja2-da
ur-saj &jic;car2-ur3 me3-a kur cu-ce3 jar-jar
cagina gu2-tuku e2-ninnu
&mucen;sur2-du3 ki-bal-a
&d;lugal-kur-dub2 cagina-ni
en &d;nin-jir2-su-ra me-ni-da mu-na-da-dib-e
mi-tum an-na-ke4 ud huc-gin7
kur-ce3 gu3 jar-ra-a
&jic;car2-ur3 a-ma-ru me3
jic-gaz ki-bal-a
en-ne2 ki-bal kur saj-ki-ni u3-ma-da-gid2-da
gu3 mi-ri2-a-ni u3-ma-ra
lipic-bi u3-mu-ra2
en-na cagina 2-kam-ni
kur-cu-na-buru5&mucen;-am3
dumu &d;en-lil2-la2-ra me-ni-da mu-na-da-dib-e
nam-cita ki lagac&ki;
cu du8-a-da
sizkur2 ra2-zu-bi dug3-ga ja2-ja2-da
ur-saj eridug&ki;-ce3 du-a-ni
silim-ma dug3 di-da
&d;nin-jir2-su eridug&ki;-ta du-ni
iri du3-a &jic;gu-za-bi gen6-na-da
nam-til3 sipad zid
gu3-de2-a-da
giri17 cu jal2-la-da
ad gi4-gi4-ni
&d;lugal-si-sa2 en &d;nin-jir2-su-ra
me-ni-da mu-na-da-dib-e
tur dug4-ga-da
mah dug4-ga-da
inim si sa2-e zu2 kece2 ak-da
erim2 dug4-ga  x -da
ur-saj barag kug-ga tuc-a-ra
&d;nin-jir2-su-ra e2-ninnu-a inim-bi ku4-ku4-da
&d;cakkan2 ceg9-bar sukkal e2-dug3-ga saj-an-ni
en &d;nin-jir2-su-ra me-ni-da
mu-na-da-dib-e
a kug-ge-da naja sikil-e-da
i3 bur babbar2-ra naja e2.nun-na-da
jic-nu2 u2 za-gin3 ba-ra-ga-na
u3 dug3 ku4-ku4-da
e2-nu2 e2-dug3-ga-ni-a
bar-ra ku4-ku4-da
cag4-ga nu-e3-e3-da
&d;kinda-zid lu2 e2-dug3-ga-kam
en &d;nin-jir2-su-ra me-ni-da mu-na-da-dib-e
&jic;gigir kug an mul-a erin2-na-da
&ance;dur9ur3-bi pirij-kac4-e-pad3-da
ance-ba sig10-ga-da
ance sig-a ance eridug&ki;-ga14
&ance;dur9-da e2 ka kur-kur kur9 di-da
lugal-bi &d;nin-jir2-su hul2-la tum2-mu-da
lu2 ug-gin7 ceg12 gi4-a
mar-uru5-gin7 zig3-ga
mackim da-ga &d;nin-jir2-su-ka
&d;en-ceg12-nun sipad ance-ka-ni
en &d;nin-jir2-su-ra me-ni-da mu-na-da-dib-e
i3 hi-a-da gara2 hi-a-da
ud5 kug ud5 ga naj mac2-lulim
ama &d;nin-jir2-su-ka
i3 ga-bi ec3 e2-ninnu-a muc nu-tum2-da
en-lulim sipad mac2-lulim en &d;nin-jir2-su-ra
me-ni-da mu-na-da-dib-e
ti-gi4 nij2 dug3-ge si sa2-a-da
kisal e2-ninnu hul2-a si-a-da
al-jar mi-ri2-tum nij2 e2-dug3-ga
ur-saj jectugtug2-a-ra
&d;nin-jir2-su-ra e2-ninnu dug3-bi ja2-ja2-da
nar ki aj2-a-ni ucumgal kalam-ma
en &d;nin-jir2-su-ra me-ni-da mu-na-da-dib-e
cag4 huj-ja2-da bar huj-ja2-da
igi er2 pad3-da er2 cex(sig)-da
cag4 a-nir-ta a-nir be4-da
en-na cag4 ab-gin7 zig3-ga-ni
&id2;buranuna&ki;-gin7 luh-ha-ni
a-ma-ru-gin7 sa-ga dug4-ga-ni
kur gu2-erim2-jal2 &d;en-lil2-la2-ka
a-gin7 u3-mi-jar cag4  gu2-bi gi4-a-ni a sed6 su3-da
balaj-ja2-ni lugal-igi-huc-am3
en &d;nin-jir2-su-ra me-ni-da mu-na-da-dib-e
lukur ki ig-ni he2-jal2 lu2 car2
&d;za-za-ru
&d;ickur-pa-e3
&d;ur2-agrun-ta-e3-a
&d;he2-jir2-nun-na
&d;he2-cag4-ga
&d;zu2-ur2-ju10
&d;za-ar-ju10
dumu mac 7 &d;ba-u2-me
ban3-da en &d;nin-jir2-su-ka-me
nam-cita sag9-ga gu3-de2-a-a-da
en &d;nin-jir2-su-ra mu-na-da-cu4-ge-ec2
gana2 gal-gal-e cu il2-la-da
eg2 pa4 lagac&ki;-ke4
gu2-bi zig3-ga-da
edin lugal-bi-ir tum2
gu2-edin-na-ka &d;ezina2-ku3-su3 pa sikil-e
absin3-na saj an-ce3 il2-ce3
gana2 zid-bi gig ziz2 gu2-gu2 um-de6
guru7-guru7 mac ki lagac&ki;-ke4
gu2 gur-gur-ra-da
saj-tun3 &d;en-lil2-la2 engar gu2-edin-na
&d;jic-bar-e3 en &d;nin-jir2-su-ra
me-ni-da mu-na-da-an-dib-be2
ambar-bi &ku6;hi.suhur &ku6;suhur u3-de6
jic-gi nisig-ga-bi gi ha-bu3-ur2 u3-de6
imin-catam ra-gaba gu2-edin-na-ke4
&d;nin-jir2-su-ra e2-ninnu-a inim-bi ku4-ku4-da
&d;lamma enkud-e gu2-edin-na
en &d;nin-jir2-su-ra me-ni-da mu-na-da-dib-e
edin ki dug3-ge na de5-ga-da
gu2-edin-na edin dug3-ge
na de5 cum2-ma-da
mucen-bi rin2-rin2-na-da
nunuz-bi e2-di-a jal2-la-da
ama-bi buluj3-e-da
du8-du8 mac-ance lu-a-ba
edin ki aj2 &d;nin-jir2-su-ka-ke4
nij2-kud nu-ak-da
&d;dim-gal-abzu nijir gu2-edin-na
en &d;nin-jir2-su-ra me-ni-da
mu-na-da-dib-be2
iri du3-a-da ki-tuc jar-ra-da
bad3 iri-kug-ga en-nu du3-a-da
&d;aga-us2 dag-ga-na-bi
cita2 saj mah &jic;erin babbar2-ra
e2-e dab6-ba-da
&d;lugal-en-nu-iri-kug-ga-kam
en &d;nin-jir2-su-ra me-ni-da mu-na-da-dib-e
an kug-ge zid-de3-ec2 mu-jar
&d;en-lil2-e saj-ba gur bi2-dar
&d;nin-hur-saj-ke4 igi zid ba-ci-bar
&d;en-ki lugal eridug&ki;-ke4 temen-bi mu-sig9
en zid cag4 zalag-zalag-ga-ke4
&d;suen-e me-bi an ki-a im-mi-dirig-ga-am3
&d;nin-jir2-su-ke4 ec3 numun i-a cag4-ge ba-ni-pad3
ama &d;nance ceg12 ki lagac&ki;-ka
mi2 zid ba-ni-in-dug4
dijir numun zid-zid-da-ke4
e2 mu-du3 mu-bi pa bi2-e3
ajrig kalag-ga &d;nance-ke4
sipad gu2-tuku &d;nin-jir2-su-ka-ke4
gal mu-zu gal i3-ga-tum2-mu
e2-e lu2 e2 du3-a-ke4
gu3-de2-a ensi2
lagac&ki;-ke4
saj im-rig7-ge
&jic;gigir kur mu-gam su zig3 guru3 ni2 gal u5-a
&ance;dur9ur3-bi ud-gu3-dug3-dug3-ga
ance-ba sig10-ga-da
cita2 saj 7 tukul huc me3
tukul ub 2-e nu-il2 jic-gaz me3
mi-tum tukul nir3 saj pirij
kur-da gaba nu-gi4
&jic;eme jiri2 cu-nir 10 lal 1
a2 nam-ur-saj-ja2
&jic;pan tir mec3-gin7 gu3 jar-ra-ni
ti sumur me3-a nim-gin7 jir2-da-ni
e2-mar-uru5 ug pirij muc-huc-ce3
eme ed2-de3-da-ni
a2 me3 me nam-lugal si-si-a-da
ensi2 lu2 e2 du3-a-ke4
gu3-de2-a ensi2
lagac&ki;-ke4
saj im-mi-ib2-rig7-ge
urud nagga lagab za-gin3-na kug ne gug gi-rin me-luh-ha-da
&urud;cen mah &urud;uri mah
&urud;ec2-da kug &urud;bur kug an-ne2 tum2
x im x hu ga-ke4
bancur kug an-na il2-la-da
ki sa2-dug4-ga bi2-gub
&d;nin-jir2-su-ke4 iri-ni
lagac&ki;-e u2 x ki dug3 ba-cum2
e2 ki-nu2-a ki ni2 te e2-a-ba
nu2 mu-ni-gub
kur-kur-re mucen-gin7 sila-ba dumu &d;en-lil2-la2-da
ni2 mu-da-ab-ten-ten
id2-de3 a zal-le si-a-da
ambar-ra hi.suhur&ku6; suhur&ku6; jal2-la-da
enkud ku3-jal2-bi zag-ba gub-ba-da
a gal-gal-e ce si-si-a-da
guru7-du6 guru7-mac ki lagac&ki;-ke4
gu2 gur-gur-ra-da
tur3 du3-a-da a-mac du3-a-da
u8 zid-da sila4 du3-du3-a-da
udu-nitah2 u8 zid-bi cu ba-ba-ra-da
ab2 zid-da amar gub-gub-ba-da
cag4-ba &gud;ninda2 gu3 nun-bi di-da
gud-e cudul2-la si sa2-a-da
engar gud-ra-bi zag-ba gub-ba-da
ance nij2-tug2-bi il2-a-da
a2-dab5 ce si-bi ejer-bi us2-sa-da
dur9-e &urud;ha-x mah la2-a-da
e2-kin2-kin2 mah il2-la-da
ja2 da ja2 gada+kid2.du8 e2 geme2 tur &d;nin-jir2-su-ka-ke4
a-gin7  a-a-da
gi en jar-e si sa2-a-da
kisal e2-ninnu-ke4 hul2-la si-a-da
si-im-da a2-la2 balaj nam-nar cu du7-a
balaj ki aj2-ni ucumgal kalam-ma
saj-ba jen-na-da
ensi2 e2-ninnu mu-du3-a
gu3-de2-a en &d;nin-jir2-su-ra
mu-na-da-ku4-ku4
e2-e me gal-la saj mi-ni-ib2-il2
ni2 me-lem4-ma cu mi-ni-ib2-du7
ma2-gur8-gin7 sumur3 im-x
dim2-sa-bi im-ak
lugal-bi barag jir2-nun-na-ka
ur-saj &d;nin-jir2-su ud-de3-ec2 im-e3
&jic;pu2 nij2 il2-la du2-ru-na-bi
an sig7-ga su2-lim il2-la-am3
cu-nir-bi saj-cu4-ga-bi
&d;nin-jir2-su su zig3 mu-guru3-am3
kuc la2 igi-bi-ce3 si sa2-a-bi
muc-gu3 sig7-ga a tu17-a-am3
&jic;gigir za-gin3 ul il2-a-na
lugal-bi ur-saj &d;nin-jir2-su &d;utu-am3 mu-gub
gu-za gu2-en-na gub-ba-bi
e2 kug an-na ul-la du2-ru-na-am3
nu2-bi ki-nu2-a gub-ba-bi
cilamx(tur3) ki-nu2-ba dub3 jar-ra-am3
bar kug u2 za-gin3 ba-ra-ga-ba
ama &d;ba-u2 en &d;nin-jir2-su-da
ki-nu2 mu-da-ab-dug3-ge
zabar gal-gal-e tec2 mu-gu7-e
e2 zid-da zag-da zabar kug-ge ne-saj
mi-ni-ib2-cej6-cej6
bur kug unu6 gal-la cu4-ga-bi
bunij(sug) mah ban3-da a nu-silig5-ge-dam
ec2-da-bi da-ba gub-ba-bi
&id2;idigna &id2;buranuna&ki;-bi-da
he2-jal2 tum2-tum2-am3
nij2-du7 iri-na-ke4 pa bi2-e3
gu3-de2-a e2-ninnu mu-du3
me-bi cu bi2-du7
e2-i3-gara2-ba i3 gara2 i3-kur9
e2 kug an.ka-ba ninda mu-ni-jar-jar
ur5 mu-du8 cu-cu mu-luh
ud lugal-ni e2-a kur9-ra
ud 7(imin)-ne-ec2
geme2 nin-a-ni mu-da-sa2-am3
arad2-de3 lugal-e zag mu-da-gub-am3
iri-na u2-si19-ni zag-bi-a mu-da-a-nu2-am3
eme nij2-hul-da inim ba-da-kur2
nij2-erim2 e2-ba im-ma-an-gi4
nij2-gen6-na &d;nance &d;nin-jir2-su-ka-ce3
en3 im-ma-ci-tar
nu-siki lu2 nij2-tuku nu-mu-na-jar
nu-mu-su lu2 a2-tuku nu-na-jar
e2 ibila nu-tuku
dumu-munus-bi i3-bi-lu-ba mi-ni-kur9
ud nij2-si-sa2 mu-na-ta-e3
nij2-erim2 i3-&d;utu gu2-bi jiri3 bi2-us2
iri-e &d;utu-gin7
ki-ca-ra im-ma-ta-a-e3
saj-ja2-ni-a gur im-mi-dar
igi an kug-ga-ke4
ne-te-ni bi2-zu
gud-gin7 saj il2-la mu-ku4-ku4
ec3 e2-ninnu-a
gud du7 mac2 du7-e jic bi2-tag
bur an-na mu-gub
ten mu-ni-de2-de2
ucumgal kalam-ma ti-gi4-a mu-gub
a2-la2 ud-dam ceg12 mu-na-ab-gi4
ensi2 zag-e3-a
nam-mi-gub
iri-ni u6 mu-e
gu3-de2-a
he2-jal2 mu-na-ta-e3
ki ce gu-nu mu-na-mu2-mu2
ensi2-da lagac&ki;-e he2-jal2-la
cu mu-da-pec-e
ur-saj e2 gibil-na kur9-ra-am3
en &d;nin-jir2-su-ra jicbun dug3 mu-na-ni-ib2-jal2
an zag gal-la mu-na-tuc
an-ra &d;en-lil2 im-ma-ni-us2
&d;en-lil2-ra
&d;nin-mah mu-ni-us2
sud
e2-da lugal im-da-hul2
ceg12 ninnu-ka nam im-mi-ib2-tar-re
ceg12 e2-ninnu
nam dug3 he2-tar
ceg12 e2-ninnu nam he2-tar
nam dug3 he2-tar
e2 kur an-ne2 ki jar-ra
me gal-la du3-a
ceg12 e2-ninnu-ka nam i3-mi-ib2-tar-re
ceg12 nam he2-tar
ceg12 e2-ninnu nam dug3 he2-tar
e2 im ne-mur cub ki us2-sa an gu2 la2-a
kug  e
-a
mu-zu-ce3 tur3 he2-em-ci-du3-du3
a-mac he2-em-ci-gibil4-gibil4
uj3 u2-sal-la he2-jal2-la ha-mu-da-nu2
ki-en-gi-re6 kur-kur-re igi-bi ha-mu-ci-jal2
e2 anzud2&mucen;-zu an-ne2 ha-ra-ab-il2
x  ga  me
nina x du3-a
du3  pa
&d;gilgamec2-da mu2-a
&jic;gu-za gub-ba-bi lu2 nu-kur2-e
dijir-zu en &d;nin-jic-zid-da dumu-ka an-na-kam
dijir-ama-zu &d;nin-sumun2-na ama gan numun zid-da
numun-e ki aj2-ja2-am3
ab2 zid-de3 dumu ba-tud-da-me
mec3 zid ki lagac&ki;-a e3-a
&d;nin-jir2-su-ka-me
sig-ta nim-ce3 mu-zu he2-jal2
gu3-de2-a dug4-ga-za
x bi tug2 lu2 na-du
x ka juruc x an-ne2 zu-me
ensi2 zid e2-e nam dug3 tar-ra-me
gu3-de2-a dumu &d;nin-jic-zid-da-ka
nam-til3 ha-mu-ra-sud
e2 kur gal-gin7 an-ne2 us2-sa
ni2 me-lem4-bi kalam-ma ru-a
an-ne2 &d;en-lil2-e nam lagac&ki; tar-ra
&d;nin-jir2-su-ka nam-nir-jal2-ni
kur-kur-re zu-a
e2-ninnu an ki-da mu2-a
&d;nin-jir2-su za3-mi2
e2 &d;nin-jir2-su-ka du3-a
za3-mi2 ejer-bi
lugal-me-en cag4-ta ur-saj-me-en
&d;cul-gi-me-en ba-tu-ud-de3-en-na-ta nitah kalag-ga-me-en
pirij igi huc ucumgal-e tud-da-me-en
lugal an ub-da 4-ba-me-en
na-gada sipad saj gig2-ga-me-en
nir-jal2 dijir kur-kur-ra-me-en
dumu u3-tud-da &d;nin-sumun2-kam-me-en
cag4-ge pad3-da an kug-ga-me-en
lu2 nam tar-ra &d;en-lil2-la2-me-en
&d;cul-gi ki aj2 &d;nin-lil2-la2-me-en
mi2 zid dug4-ga &d;nin-tur5-ra-me-en
jectug2 cum2-ma &d;en-ki-kam-me-en
lugal kalag-ga &d;nanna-a-me-en
pirij ka du8-a &d;utu-u3-me-en
&d;cul-gi hi-li-a pad3-da &d;inana-me-en
ance-jir2-nun-na kaskal-e du7-u3-me-en
ance-kur-ra har-ra-an-na kun sud-sud-me-en
dur3 &d;cakkan2-na kac4-e kij2-ja2-me-en ance &d;cakkan2 kac4-e ki aj2-me-en
dub-sar gal-zu &d;nisaba-kam-me-en
nam-ur-saj-ju10-gin7 nam-kalag-ga-ju10-gin7 nam-kal-la-ju10-gin7
jectug2-ja2 cu hu-mu-ni-du7-am3
inim gen6-na-bi ha-ma-da-sa2-am3
nij2-si-sa2-e ki ha-ba-aj2-ja2-am3
nij2-erim2-e ki la-ba-ra-aj2-ja2-am3
inim nij2-erim2 dug4-ga hul ha-ba-ra-gig-ga-am3
&d;cul-gi-me-en lugal kalag-ga saj-bi-ce3 e3-a-me-en
a2-nun-jal2 zag-ce-ni-ce3 hul2-la i3-me-en-na-ke4-ec
jiri3 hu-mu-gur kaskal kalam-ma-ke4 si he2-mi-sa2-sa2
danna hu-mu-gen6 e2 gal-la he2-bi2-du3
zag-ba &jic;kiri6 he2-bi2-gub he2-bi2-ib2-du3 ki ni2 dub2-bu he2-bi2-jar zag-ba unu.sar-bi ki ri-ib du he2-bi-jal2
ki-bi lu2 zu-a he2-em-mi-tuc
sig-ta du igi-nim-ta du-e
a2 sed4-bi-ce3 ni2 he2-eb-ci-te-en-te-en
nitah har-ra-an-na du kaskal-e ji6 ba-an-da-sa2-a
iri du3-a-gin7 zi-ni ha-ba-ci-in-tum3
mu-ju10 ud ul-le2-a-ac ja2-ja2-de3 ka-ta nu-cub-bu-de3
ar2-ju10 kalam-ma ak-ak-de3 barag2-barag2-e-de3
ka tar-ju10 kur-kur-ra si-il-le-de3
dub3-tuku-me-en usu-ju10 ib2-zig3-ge kac4-e kab2 di-de3
nibru&ki;-ta ceg12 urim2&ki;-ma-ce3
danna 1-gin7 cu ni10-ni10-da cag4-ju10 ha-ma-ab-dug4
pirij nam-cul-bi-ta nu-kuc2-u3 ne3-ba gub-ba-me-en
&tug2;nij2-lam2 ban3-da ib2-ja2 ba-du3
tum12&mucen; nir-du sumur-bi dal-la-gin7 a2-ju10 hu-mu-sud-sud
anzud&mucen; kur-bi-ce3 igi il2-la-gin7 dub3-ju10 hu-mu-bad-bad
iri ma-da ki jar-jar-ra-ju10 ha-ma-sug2-sug2-ge-ec-am3
uj3 saj gig2-ga u8-gin7 lu-a u6 dug3 ha-ma-ab-dug4
mac2 hur-saj-ja2 ki-ur3-bi-ce3 hub2 sar-sar-re-gin7
&d;utu a2-dam-ma ud dajal-la
e2-kic-nu-jal2-ce3 ha-ba-kur9-re-en
e2 &d;suen-na tur3 i3 gal-gal-la he2-jal2-la he2-bi2-du8
gud ha-ba-ni-gaz udu ha-ba-ni-car2 ha-ba-ni-cum
cem5 a2-la2-e ceg11 ha-ba-gi4
tigi nij2 dug3-ge si ha-ba-ni-sa2 balaj di mu
&d;cul-gi lu2 nij2 lu-lu-me-en ninda jic ha-ba-ni-tag
pirij-gin7 ki.lugal.gub-ta ni2 il2-la-ju10-ne
e2-gal-mah &d;nin-e2-gal-la-ka-kam
dub3 he2-ni-dub2 a zal-le he2-ni-tu5
dub3 he2-ni-gam ninda hu-mu-ni-gu7
&d;nin-immax(lagab×sig7)&mucen; &d;nin-ninna2&mucen; sur2-du3&mucen;-gin7 ha-ba-zig3-ge-en
nibru&ki;-ce3 a-la-ja2 ha-ba-gur-re-en
ud-bi-a ud-de3 gu3 he2-eb-be2 mar-uru5 he2-ni10-ni10
&tum9;mir mir-ra &tum9;u18-lu mur-bi ni2-bi-a hu-mu-un-ca4
nim jir2-jir2 tum9 7-bi-ta an-na tec2 he2-ni-gu7
ud te-ec dug4-ga ki he2-em-tuku4-tuku4
&d;ickur-re an nij2-dajal-la-ba gu3 hu-mu-ni-dub2-dub2
im an-na-ke4 a ki-ta gu2 he2-em-ma-da-ab-la2 im an-na-da a ki-ke4 saj he2-ma-da-ab-sa2
na4 tur-tur-bi na4 gal-gal-bi
murgu-ja2 dub-dab bu-ud-ba-ad he2-em-mi-ib-za
lugal-me-en ni2 ba-ra-ba-da-te su ba-ra-ba-da-zig3
pirij ban3-da-gin7 gur5-ru-uc hu-mu-bur2-bur2
ance edin-na-gin7 hub2-ja2 hu-mu-cu2-cu2
cag4 la-la-jal2-la-ju10 kac4 hu-mu-ni-gun3-gun3
dur3 dili du-gin7 im2-ma-ju10-ne
&d;utu e2-a-ni-ce3 igi i3-ja2-ja2-de3
kaskal 15 danna-am3 cu hu-mu-ni10-ni10
saj-ur-saj-ju10-ne igi hu-mu-un-du8-uc-am3 &d; lu-a  a-lal3 &d;en-lil2 &d;nin-lil2-ka cu he-mi-il2
ud 1-a nibru&ki; urim2&ki;-ma ec3-ec3-bi hu-mu-ak
cec gu5-li-ju10 cul &d;utu-am3
e2-gal an-ne2 ki jar-ra-am3 kac hu-mu-un-di-ni-naj
nar-ju10 tigi 7-e cir3-re-ec ha-ma-an-ne-ec
nitalam-ju10 ki-sikil &d;inana nin hi-li an ki-a
gu7 naj-bi-a hu-mu-da-an-tuc-am3
ni2-ju10 silim-ec2-am3 ba-ra-ab-dug4
igi il2-la-ja2 he2-eb-jen-ne-en
cag4-ge guru7-ja2 an-ta he2-eb-gi4
inim-inim-ma im sar-ra-ju10
zi a-a-ju10 kug &d;lugal-ban3-da
&d;nanna lugal an ki-ke4
me  x na-e-a-ed3-de3
ud ul-le-a-ce3
lugal ki-en-gi-ra je26-gin7-nam uj3-e ba-ra-jal2-la
an-ne2 aga zid mah kug-sig17 kug-zig3 kug saj-ja2 he2-em-mi-in-gen6
e2-kur za-gin3-na &jic;jidru ha-ba-dab5-ba
barag babbar-ra &jic;gu-za suhuc gen6-na saj an-ce3 ha-ba-il2
nam-lugal-la a2 hu-mu-ni-mah
kur hu-mu-gam-gam kalam hu-mu-ge-en-ge-en
an ub-da 4 uj3 saj sig10-ga-a-ba mu-ju10 he2-em-mi-sa4
cir3 kug-ja2 hu-mu-un-e-ne
nam-mah-ju10 hu-mu-ni-pad3-de3-ne
a2 mah lugal-la-kam mi2 dug4-ga
&d;suen-e e2-kic-nu-jal2-ta
nam-ur-saj nam-kalag-ga nam-til3 nij2 dug3 saj-e-ec rig7-ga
a2 mah cum2-ma &d;nu-nam-nir-ra
&d;cul-gi kur gul-gul kalam ge-en-ge-en
icib an ki-a gaba-ri nu-tuku
&d;cul-gi dumu nir-jal2 an-na-ke4 mi2 dug4-ga
&d;nisaba za3-mi2 &d;cul-gi dumu nir-jal2 an-na za3-mi2
u3 nu-mu-e-de3-ri-ri-x
cec-ju10 u3 nu-mu-e-de3-ri-ri-x
gi-ru u3 nu-mu-e-de3-ri-ri-x
ki-ga aj2-ju10 u3 nu-mu-e-de3-ri-ri
i-bi2 sag9-sag9-ju10 u3 nu-mu-e-de3-ri-rila-x-x-e
an-bi cu-ja2 nu-mu-e-de3-ja2-ja2
garadin3-bi ma-a-ar a x x x x x x
x-bi ma-a-ar a x nu-ku7-ku7-x
ce guru7 x  ma x x
nin9-ju10 gana2-ju10-ce3 je26-e ga-ba-e-de3-jen
nin9 sag9-ga-ju10 gana2-ju10-ce3 je26-e ga-ba-e-de3-jen
gana2 gal-ju10-ce3 je26-e ga-ba-e-de3-jen
gana2 tur-ju10-ce3 je26-e ga-ba-e-de3-jen
ce nim x a cu-nim-bi dug4-ga-ju10-ce3
ce sig a sig-bi dug4-ga-ju10-ce3
ce-bi a gurun-na
garadin3-bi x x ni
nin9-ju10 gana2-ju10-ce3 je26-e ga-ba-e-de3-jen
nin9 sag9-ga-ju10 gana2-ju10-ce3 je26-e ga-ba-e-de3-jen
gana2 gal-gal x ud-ud
gana2 tur-ja2 cu
x u3
x
x
x x-da-ka ba-hul
x garadin3-na-ka an x
x x-da-ka ba-hul x x x
x garadin3-na-ka an x x x x
mu-un-gar3 a-cag4 ur11-ru mu-x jar-ra
u3-mu-un cul-gi-ra mu ce x x x x x
x x-ir a-cag4 ur11-ru mu-x jar-ra
an x-bi gur ab-ba-ce3ab-ba-ju10 sa2-dug4 cu ha-ra-an-il2
nin9-ju10 &jic;kiri6-ju10-ce3 je26-e ga-ba-e-de3-jen
nin9 sag9-ga-ju10 &jic;kiri6-ju10-ce3 je26-e ga-ba-e-de3-jen
nin9-ju10 &jic;kiri6-ju10-ce3 je26-e ga-ba-e-de3-jen
nin9-ju10 &jic;kiri6-ju10 x x x-mu-ci-ib
&jic;ildag2 sar x
cita3ta &jic;ildag2-ju10-ce3 ga-ba-e-de3-jen
nin9-ju10 &jic;hachur-ju10-ce3 ga-ba-e-de3-jen
du8-a &jic;hachur x cu-ja2 he2-jal2
nin9-ju10 &jic;nu-ur2-ma-ju10-ce3 ga-ba-e-de3-jen
lal3-e dar-ra x x-ku7 in-ga-ba-ni-ib-du
nin9-ju10 &jic;kiri6-ju10-ce3 ga-ba-e-de3-jen
nin9 sag9-ga &jic;kiri6-ju10-ce3 ga-ba-e-de3-jen
nisig ki-en-du-na-gin7
ma la kum na a x
hi-iz gakkul dug4-ga x x
nij2 x-la2&sar; ga-ba-
&sar; ga-ba-
guru7-za x a nu x ga-mu-ra-ab-x
ku7 ga mu u8 ka-ka x x  x
nin9 sag9-ga cag4 hi-li-e-a ()
an-na cu-ja2 la x za-ra ga-mu-x-x-da-zu-x (x)
&m;arad2-ju10-ra u3-na-a-dug4
&m;&d;cul-gi lugal-zu na-ab-be2-a
lu2 in-ci-gi4-in-na-zu lu2 cul-a-zu in-nu-u3
cu-zu-ta-am3 a2 aj2-ja2 cu la-ba-ra-ab-tej3-je26-e la-ba-ra-ab-bal
a-na-ac-am3 nij2 a-na an-ga-am3 bi2-in-ak-a-ni ur5 i3-me-a nu-e-zu
je26-e nij2 je26-e-gin7-nam ma-da gen6-ne2-de3
uj3 si sa2-sa2-e-de3 gu3 tec2-a sig10-ge5-de3 suhuc ma-da ge-en-gen6-ne2-de3
iri&ki; ma-da ud tej3-je26-de3-en-na-zu umuc-bi zu-zu-a
lu2 gal-gal-be2-ne inim-bi zu-a
za-pa-aj2-ju10 kur-kur-ra he2-ri kur-kur he2-eb-si kur-kur-ra he2-en-dul
a2 kalag-ga a2 nam-ur-saj-ja2-ju10 kur-kur-ra he2-en-cub-cub
u18-lu-ju10 kalam-ma he2-eb-dul he2-en-ri
pa-pa edin-na lib4-lib4 a-cag4-ga u2-gu de2-ni-ib
en-na a-pi-il-la-ca gal-zu unken-na-ju10 sa2 an-ne-en
igi-zu e3-ni-ib igi-zu he2-en-ci-kur9 he2-en-ci-ud
a2-ce3 mu-e-da-a-aj2
a-na-ac-am3 ja2-a-gin7-nam nu-un-ak
tukum-bi gal-zu unken-na-ju10 ja2-a-gin7-nam nu-ub-gur4-re
&jic;gu-za barag &tug2;cutur-e ri-a nu-ub-tuc
&jic;jiri3-gub kug-sig17-ka jiri3-ni nu-ub-jar
ensi2 nam-ensi2-ta
lu2-jarza2 jarza2-ta nam-jarza2-ta lu2-jarza2-ta
ni2-te-ni2-te-a li-bi2-in-jar u3 nu-ub-ta-gub-bu
lu2 nu-un-gaz igi nu-un-hul
lu2 igi bar-ra-ka-ni lu2-al li-bi2-dirig
a-na-gin7-nam ma-da ib2-gen6-ne2
tukum-bi ki um-mu-e-a-aj2
cag4-zu cag4 zu2 kece2 ba-ra-na-ja2-ja2
i3-gur4-re-en aga-us2-zu nu-e-zu aga-us2 saj us2-ni i3-zu
nam-lu2-u18-lu-bi nam-lu2-u18-lu-ni u3 nam-ur-saj-ni nam-ur-saj-ja2-ju10 igi-zu bi2-in-zu
tukum-bi ama-a-tud-ju10 za-e-me-en me-en-ze2-en
igi 2(min)-na-zu-ne-ne im sar-ra gu3 he2-em-ta-de2-de2-e
gu3 tec2-a sig10-ge5-ne-en-ze2-en
suhuc ma-da gen6-ne2-eb-ze2-en
a-ma-ru-kam
cul me3-ka cul me3-ka en-du-ni ga-an-dug4
en &d;gilgamec2 cul me3-ka en-du-ni ga-an-dug4
a2-ur2 sag9-sag9 cul me3-ka en-du-ni ga-an-dug4
en tur kalag-kalag-ga cul me3-ka en-du-ni ga-an-dug4
en &na4;su11 ku10-ku10 cul me3-ka en-du-ni ga-an-dug4
jecpu2 lirum x x  cul me3-ka en-du-ni ga-an-dug4
lugal cul ama x
lugal-ju10 x x x
en-ju10 &jic;kiri6 &jic;za-ba-lum
kisal x x x uru x
ji6-par4
x x (x) en-e ama ugu-ni gu3 mu-na-de2
lugal-ju10 id2-da ed3 ni sahar cu x
en-ju10 &jic;kiri6-zu ed3 ni x
saj-tun3 buru14-ni
x im x
x x
x x ne kisal x
kisal mah-a me3 nu-me-a lu2
x x e2-la2-e e2-la2-e igi mu-un-
kug &d;inana-ke4 e2-la2-e igi mu-un-
e2-gal abzu-ta e2-la2-e  igi mu-un-ba-
am-ju10 lu2-ju10 me.en.ne.en cu nu-ri-bar-re
en &d;gilgamec2 am-ju10 lu2-ju10 ne cu nu-ri-bar-re
e2-an-na-ka di kud-de3 cu nu-ri-bar-re
ji6-par4 kug-ja2 ka-ac bar-re cu nu-ri-bar-re
e2-an-na an-ne2 ki aj2 di kud-de3 cu nu-ri-bar-re
&d;gilgamec2 za-e u3-ne he2-me-en za-e gud he2-e
nij2-ba &d;inana ji6-par4-zu-ce3 nam-ba-ni-ku4-ku4
&d;nin-e2-gal a2 nam-ur-saj-ja2-ke4-ec2 nam-bi-ci-x
&d;inana nin e-sir2-ju10 za-e nam-ba-ni-in-tar
gud kur-ra ga-an-dug4 tur3-ba ga-am3-mi-ib-si
udu kur-ra ga-an-dug4 amac-ba ga-am3-mi-ib-si
kug &na4;gug i3-jar i-sur-sur-me-ec ga u5 dar nam-x-x
in-nin9-e gu3 ba-an-de2 ka-ni ba-an-pa-an
&d;inana-ke4 gu3 ba-de2 ka-ni ba-an-pa-an
x ne ta ab za-e ma i-ra-an-dug4
x ne ta ab za-ra ma-ra-an-dug4
x-gin7 nu-du3 &d;gilgamec2
x x x x
ha x x
x x ha ra x x x x ne
ra x tug2-da-a
bi ib-ta-ni-in-jar
x
x
cag4-bi
kuc-bi
uc2-bi x x
bi2-in-
&d;inana-ke4 a ci-im-lu-lu curum i3-x x (x)
an-ne2 ki aj2-ju10 su na-ba-
gi-dur im-ma-ni-in-dab5 an
lu2-tur-ju10 a-ba-kam a-na-ac-am3 a ci-lu3-lu3-e id2 x curum
gud gal cu bar-ra unug&ki;-ga x
gud gal &d;gilgamec2 cu bar-ra unug&ki; ba9-re6
mu ni2-ja2 nu-mu-na-ab-ze2-je26
a ci-im-lu3-lu3-e curum gur4-gur4-re
a-a-ju10 gud an-na ha-ma-ze2-ej3-e
en ga-mu-un-ug5-ga en ga-mu-un-ug5-ga
en &d;gilgamec2 en ga-mu-un-ug5-ga
an gal-e kug &d;inana-ke4 mu-na-ni-ib2-gi-gi4
lu2-tur-ju10 gud an-na u2-gu7-bi in-nu an-ur2-ra u2-gu7-bi-im
ki-sikil &d;inana gud an-na ki &d;utu e3-a-ce3 u2 im-da-gu7-e
za-e gud an-na nu-mu-e-da-ab-ze2-ej3-en
kug &d;inana-ke4 gu2 mu-na-ni-ib2-gi-gi
je26-e gu3 ba-de2-e-en an ki-ce3 a-ba-da-te
ni2 ba-da-an-te ni2 ba-da-an-te
x inana ni2 ba-da-an-te
an gal kug &d;inana-ke4 mu-na-ni-ib2-gi-gi
gud an-na hu-mu-na-ab-ze2-je26
gu3 an-e ba-te gu3 ki-ce3 ba-te
x x gu3 an-e ba-te gu3 ki-ce3 ba-te
tug2-gin7 im-mi-in-dul gada-gin7 im-mi-in-bur2
x a-ba-a in-na-an-dug4 in-na-an-il2
a-ba-a in-na-an-dug4
cum2
ki-sikil &d;inana nam-nitah-gin7 saman za-gin3-na cu ba-ni-in-du8
kug &d;inana-ke4 gud an-na an-ta-e3 im-ta-an-ed3
gud unug&ki;-ga-ke4 u2 mu-gu7-e
id2 a-ji6 uru16 lu-a a i3-na8-na8
id2 a-ji6 uru16 lu-a gaba 1 dannana-ta ib2-sa2 cag4-bi nu-si-si
u2 mu-un-gu7-e ki im-sig9-ge
&jic;jicnimbar unug&ki;-ga al-kud-de3 ka-bi-ce3 i3-gur-gur
gud gub-ba unug&ki;-e im-si
gud an-na ni2-a-ni mu-ni kul-aba4&ki; im-si
nar-a-ni
igi il2-a-ni
gam-gam-ma-ni
ni ka lu e
ud-ba en &d;gilgamec2  nar-a-ni
&d;gilgamec2 nar-a-ni lugal-gaba-jal2 mu-na-
nar-ju10 sa-zu si-bi2-ib  naj-i3
zabar cu-za  x ni x
nar-a-ni  x
lugal-gaba-jal2  x x mu-na-ni-ib-gi4-gi4
lugal-gaba-jal2 sa-zu si-ni-ib a ga-an-na8-na8-an
x naj-a inim-bi-ce3 nij2-nam-me-zu nu-jal2
lugal-gaba-jal2 mu-na-ni-ib-gi4-gi4
x-ce3 im ga
igi im-ma-ni-in-sig10
x-ce3 ba-ni-in-
-na8-na8-en en
x i3-na8-na8-en
an-ta-an-e3
u2 x
x
e di ki
al
unug&ki;
en &d;gilgamec2
inana gud an-na
gud unug&ki;
id2 a-ji6 lu a na8-na8
id2 a-ji6 lu dannana-ta-am3 ib2-si cag4-bi nu-si-si
u2 mu-gu7-e ki im-sig9-ge-e
nin-ni
&d;gilgamec2
ama-ju10 en me
nin9-ju10 e2-a
gud dur2-bi-ce3 i-im-ma-
udu dur2-bi-ce3 i-im-ma-
kac dur2-bi-ce3 dur2-bi cu he2-em-
&d;gilgamec2 x
gud an-na u3 za-e
u3 za-e nu-ub-sig10-ge
&d;gilgamec2
x x x cajan x x x
x x mu-na-ni-ib2-gi-gi
lu2 x x x x -ne-ne
x mu-na-ni-ib2-gi-gi
cajan a x-ru ga-
ad6-zu sila sig9-ga he2-en-cub
cag4-mah-zu sila dajal-la he2-en-cub
kuc-zu su-si-ig-ga-ac he2-en-cub
uzu-zu dumu nu-mu-un-su-a-ke4 dumu iri-ke4  &jic;dusu-ta ga-am3-ta-ha-la
si-zu 2(min)-a-bi cajan i3 dug3-ga-ce3 &d;inana-ra e2-an-na-ce3 ga-mu-na-an-jar
inana bad3 igi mu-ni-la2
gud-de3 sahar-ra gu3 bi2-in-dug4
en &d;gilgamec2 saj-du-ta i3-du
en-ki-du10 dur lib-ba-na  ba-an-ed3
dumu iri-na mu-un-da-ni-re7-ec-am3 amar jic nu-zu sahar ba-e-ne-ci-dul5
en-ki-du10 ejer gud-da-ce3 im-mi-gub  ka mu-un-nijin2  u3-bi2-in-sig10 kun-bi im-ma-an-dab5
lugal-a-ni-ir &d;gilgamec2-ra gu3 mu-na-de2-e
i3-a lum-lum u3-luh-ha sud-sud
dumu-gir15 giri17-zal dijir-re-ne
gud lipic-tuku me3-a gub-ba
en gal &d;gilgamec2 unug&ki; bi2-in-dug4-ga
ama-zu dumu u3-tud-da mah-bi he2-em-zu
emeda(um.me)-ga-la2-zu dumu-ra ga-ba mah-bi he2-em-zu
en dumu-gir15 an x
ni2 na-tej3-je26 ur-saj-ja2 usu nu-tuku ni2-te-a-ni
ki a-ra2 gen6-na x x x x x
&urud;ha-zi-in
gud-de3
gud an-na
a-gin7
har x
cul me3-kam cul me3-kam in-du-ni ga-an-dug4
en &d;gilgamec2 cul me3-kam in-du-ni ga-an-dug4
en su ku10-ku10 cul me3-kam in-du-ni ga-an-dug4
a2-ur2 sag9-sag9 cul me3-kam in-du-ni ga-an-dug4
ul-nir-ma cul me3-kam in-du-ni ga-an-dug4
nij2-erim2 du7-du7 cul me3-kam in-du-ni ga-an-dug4
lugal-e en-e ama ugu-ne-ra a2 kal ic ta-a-ni-x id2-da naja-de3
en-ju10 &jic;kiri6 &jic;za-ba-al-ce3 kur9-ne kij2-a-zu-ne
en ji6-par4-ta udu nir-ra-am3 siki am3-ze2 sar-sar
kal saj-ja2-ke4 dur2 bi-jar zi-gin7 cen ne-na
lugal-e zi-gin7 cen ne-na gi-sal-la gu2 gur2
nun gi-sal-la gi lum-lum-ma-gin7 x x x mu-ci-ib-cu2
nij2-erim2-bi za-e cen-gin7 x  x-cu2
ama ugu-ne-ra di na mu-un--na-cum2
kisal dajal-la
&d;gilgamec2 jic buluj3 x
ka gul-gul-e ne
kisal mah-e kij2 a
ud-bi-a e2-la2-e
kug &d;inana-ke4 e2-la2-e igi mu-un-bar
e2 abzux(de2)-ta e2-la2-e igi mu-un-bar
am-ju10 lu-ju10 im ma ni ta  cu nu-ri-bar-re
&d;gilgamec2 im ma ni ta  cu nu-ri-bar-re
e2-an-na-ju10 di kud-de3 cu nu-ri-bar-re
ji6-par4 gu2-ju10 kac bar-re cu nu-ri-bar-re
e2-an-na an-na ki aj2 di kud-de3 cu nu-ri-bar-re
&d;gilgamec2 za-e  im ma ni ta je26-e  im ma ni ta
lugal-e ka-ga14-ne
lugal-e ama ugu-ne-ra
&d;gilgamec2 &d;nin-sumunx(ec2) x
ama ugu-ju10 en-gin7 uzu x
&jic;ig abula-ke4 x
suh10 bad3-ke4  jar-jar
am-ju10 lu-ju10 im ma ni ta  cu nu-mu-ni-bar-re
&d;gilgamec2 im ma ni ta  cu nu-mu-ni-bar-re
e2-an-na-ju10 di mu-un-kud-de3 cu nu-mu-ni-bar-re
ji6-par4 gu2-ju10 kac mu-un-bar-re cu nu-mu-ni-bar-re
e2-an-na an-na  ki aj2-a-ni
&d;gilgamec2 za-e me3 x im ma ni ta je26-e ka ga im ma ni ta
ama ugu-ne-ra ur5-gin7 mu-un-na-ab-be2-ak-ka
ama ugu-ne &d;gilgamec2-ra mu-na-ni-ib-gi4-gi4
kug &d;inana
an-e
dur an-na x
an-e kug &d;inana-ra -e
lu2-tur-ju10 -e
&d;inana -gi4-gi4
an -a
-a
-be2
-e
ne
x mu
gi
ib u2 la
-gu7-e
x x gi gi4
x-ab-be2
x sag3
gud mu-ra-ra ()
x cum2-mu
cum2-mu
x
x
-gu7-e
-gu7-e
nar-ju10 lugal-gaba-jar en3-du-zu da-ga-ab sa-a-zu si-bi2-ib
kac mu-un-naj zabar sila3 gi4-bi-ib
lugal-gaba-jar &d;gilgamec2 lugal-a-ni-ra gu3 mu-na-ni-ib-gi4
lugal-ju10 za-e u2 da-an-gu7-e za-e a da-an-na8-na8
je26-e inim-bi a-na-am3 mu-
gud-e ra-ra-de3
&d;gilgamec2 gud-e ra-ra-de3
ib2-ba-ru 50 ma-na-am3
jiri2 7 gu2-un 30 ma-na-am3
ha-zi-in x x
ama ugu-ju10
nin9-a-ni x
ama ugu-ni
&d;pec3-tur nin9 ban3-da
&d;gilgamec2 an x
ama ugu-ju10 e2 &d;en-ki x
&d;pec3-tur nin9 ban3-da e2-a-ni
gud dur-be2-ec i-in-gi
udu dur-be2-ec i-in-gi
gud an-na za-e za-e
u3 za-e ba-an-ze2-ge-ec
u3 je26-e ba-an-ze2-ge-ec
tukum-bi ba-an-ze2-ge
kuc-zu sila-ce3 he2-em-ma-ab-cum2-mu
cag4-mah-zu sila dajal-la he2-em-ma-ab-cum2-mu
uzu-zu dumu mu-un-su iri-ja2-ke4-ne &jic;dusu-ta he2-em-ta-ba-e-ne
kuc-zu su-sig-ce3 he2-em-ma-ab-cum2-mu
si-zu 2(min)-ab2-bi cajan i3 dug3-ga-ce3 &d;inana-ra e2-an-na-ka he2-em-ta-bal-e
gud-e sahar-ra
&d;gilgamec2
&d;en-ki-du3
dumu iri&ki;-na
amar jectug2-zu-gin7 sahar-ra (x) x
&d;en-ki-du3 saj gud-kam bi-ib-gub en &d;gilgamec2 gu2 mu-un-na-de2-a ()
ia4 lum-lum u2-luh-ha sud-sud
dumu-gir15 giri17-zal dijir-re-e-ne
gud lipic cag4 tuku me3 an-gub-ba
ur-saj x x x-ju10-ne-ce3 cu-zu cu mu-ni-
lu2-ulu3 x
lu2-ulu3 lu2 iri x
&d;en-ki-du &d;gilgamec2-ra ur5-gin7 hu-mu-un-na-ab-e2-ak-ke4
&d;gilgamec2 ha-zi-in 7 gu2-un-am3 ugu-bi e-ne ba-an-sag3
gud-e saj il2-la il2-la im-ma-ab-dirig
im-gin7 mu-lu3-lu3 buru14-gin7 im-cu2-cu2
lugal-e muhaldim gal nu-me-a jiri2 cu-ni ba-an-dab5
&d;inana-ke4 zag dib-ba ba-an-sag3 tum12-gur4&mucen;-gin7 ba-an-dal-dal bad3-bi i3-gul-e
lugal-e saj gud-kam bi2-in-gub er2 gig i3-cex(igi×a)-cex(igi×a)
ur5-ra-ta je26-e mu-un-da-gul-e ur5-ra-am3 i3-kij2-de3
bi2-in-dug4-ga-gi-na
kuc-bi sila-ce3 im-ma-ab-cum2-mu
cag4-mah-bi sila dajal-la im-ma-ab-cum2-mu
uzu-bi dumu nu-mu-un-su iri&ki;-na-ke4-ne &jic;dusu-ta he2-em-ta-ba-e-ne
kuc-bi su-si-ig-ce3 im-ma-ab-cum2-mu
si-bi 2(min)-a-bi &jic;cajan i3 dug3-ga-ke4 kug &d;inana-ke4 e2-an-na-ke4 he2-em-ta-da-bal-e
gud an-na ug5-ga kug &d;inana-ke4 za3-mi2-zu dug3-ga
a ji6-par3  si-ki
&jic;u3 dub-saj-ja2-kam dur2 bi-in-jar
sug-ga jal2-la-a-bi
lugal-ju10 sug-ga jal2-la-a-bi &jic;jisal-a gu2 gur-de3
mu-un &jic;jisal gi lum-lum-ma-a-gin7 a-a hu-mu-ri-ib2-cum2
nij2 dirig-bi gazi am3 gan u6-gin7 ma a-a hu-mu-ri-ib2-cum2
kisal dajal x e2 &d;inana-ka
&d;gilgamec2 jic buluj3 x nam x cu x hu-mu-ni-in-x
lugal-ju10 &jic;kiri6 zabalam x
ku4-ku4 kij2-ja2-zu-ne
a ji6-par3-ra-kam u6-du nin x si-ki a su ni3-si23
&jic;u3 dub-saj-ja2-kam dur2 bi-in-jar sug-ga-a mu-ni-in-la2
lugal-ju10 sug-ga mu-ni-in-la2 &jic;jisal-a gu2 ni3-gur
mu-un &jic;jisal-a gi lum-lum-ma-a-gin7 a-a hu-mu-na-ab-cum2
nij2 dirig-bi gazi am3 gan u6-gin7 ma a-a hu-mu-na-ab-cum2
nij2-ba &d;inana ji6-par3-ra
nam-ba-ni-in-ku4-ku4
x x a2 nam-ur-saj-ja2-ju10
tug2 nam-i3-dul-e
e &jic;al-e &jic;al-e &jic;al-e sa la2-e
&jic;al-e &jic;asal2-e zu2 &jic;ma-nu-e
&jic;al-e &jic;cinig-e zu2 jic-ab-ba-ke4
&jic;al-e zu2 2-e zu2 4-e
&jic;al-e dumu ukur3-ra cag4 &tug2;nij2-dara2 kar-re
&jic;al-e &jic;apin-na du14 ga-na nam-mi-jar
&jic;al-e &jic;apin-na a-da-min3 dug4-ga
&jic;al-e &jic;apin-na gu3 am3-ma-de2-e
&jic;apin i3-gid2-de3-en gid2-da-zu nam-ju10
i3-lagab-be2-en lagab-ba-zu nam-ju10
a u3-ba-ni-ib-e3 nu-mu-e-da-an-uc2-en
sahar &jic;dusu-e nu-mu-e-da-an-si-si
im nu-barag-e-en ceg12 nu-du3-e-en
uc ki nu-ja2-ja2-an e2 nu-du3-du3-en
e2-jar8 sumun-na ur2-bi nu-us2-en
ur3 lu2 zid-da-ke4 e2 nu-um-ja2-ja2-an
&jic;apin sila dajal-la si nu-um-sa2-sa2-en
&jic;apin i3-gid2-de3-en gid2-da-zu nam-ju10
i3-lagab-be2-en lagab-ba-zu nam-ju10
&jic;apin-e &jic;al-e gu3 am3-ma-de2-e
je26-e &jic;apin-e a2 gal-e dim2-ma cu gal-e kece2-da
saj-tun3 mah a-a &d;en-lil2-la2-me-en
engar zid nam-lu2-ulu3-me-en
ezen-ju10 itid cu-numun-a a-cag4-ga ak-da-bi
lugal-e gud im-ma-ab-gaz-e udu im-ma-ab-car2-re
kac bur-ra-am3 mu-e-de2
lugal-e a ur4-a mu-e-de6
&kuc;ub3 &kuc;a2-la2-e ceg11 ci-im-ma-gi4-gi4
x-na-di-e-en
lugal-e a2-ju10 cu bi2-in-du8
gud-ju10 &jic;cudul-e si ba-ni-in-sa2
barag-barag gal-gal zag-ju10-ta im-da-sug2-sug2-ge-ec
kur-kur-re u6 dug3-ge-ec mu-e
uj3-e igi hul2-la mu-un-ci-bar-bar-re
ab-sin2 gub-ba-ju10 edin me-te-ac bi2-ib-jal2
icin-na a-cag4-ga jal2-la-ju10-uc
mac2-ance lu-a &d;cakkan2-na im-ci-gam-e-de3-ec
ce cej6-ja2 kij2-ja2 gub-ba-ju10-uc
&urud;bulug-gur10 nij2 kalag-ga a-da-min3 mu-e
x x gur10 ce ba-ur4-a-ta
&dug;cakir3 &lu2;sipad-da dug3 jar-ra-am3
zar-mac-ju10 a-gar3-ra sal-la-a-bi
udu &d;dumu-zid-da dug3 jar-ra-am3
du6-ju10 edin-na du8-du8-a-bi
hur-saj sig7-ga hi-li gur3-ru-am3
guru7-du6 guru7-mac-a &d;en-lil2-ra gu2 mu-un-na-ab-gur-re
ziz2 gig-bi gu2 mu-un-na-ra-dub-dub-be2
arah4 nam-lu2-ulu3-ka ce mi-ni-ib2-si-si-en
nu-siki nu-mu-un-su &lu2;ki-gul-la
gi-gurur3-ra cu um-ma-ab-ti-ec
an pad-pax(pad)-ra2-ju10 im-de5-de5-ge-ne
in-nu a-cag4-ga dub-dub-ba-ju10
nam-lu2-ulu3 im-da-gid2-gid2-de3-en
mac2-ance &d;cakkan2-na lu-a-bi a2 mu-da-an-e3
&jic;al hul-bi buru3-da zu2 hul-bi bur12-ra
&jic;al im-ma kij2-ja2 la2-a
&jic;al a-cag4-ga saj-bi im jar-ra
&jic;al u3 &jic;u3-cub-ba im-ma ud zal-la lu2-ulu3 nu-luh-ha
pu2 ba-al sur3 ba-al lu2 en3-dur-ra ba-al
jic cu ukur3-ra-ba cu nam-barag-ga-ka nu-tum2-ma
cu arad lu2-ka saj me-te-ac bi2-ib-jal2
za-e ja2-ra in gig mu-e-dub2
ni2-zu ja2-da mu-da-ab-sa2-e-en
edin-ce3 e3-ju10-da igi hu-mu-un-du8-a
&jic;al-e &jic;apin-na gur4-ra-ni-ce3 nu-mu-un-x
&jic;apin sur3 ba-al-ba-al in-ce3 mu-e-dub2
&jic;al-e &jic;apin-na gu3 am3-ma-de2-e
&jic;apin tur-ra-ju10 nam-ju10 buluj3-ja2-ju10 nam-ju10 pec10-jal2-la-ju10 nam-ju10
ki &d;en-lil2-la2-ka dub-saj-zu je26-e-me-en
e2 &d;en-lil2-la2-ka igi-ce3 ma-ra-ab-gub-be2-en
eg2 i3-ak-en pa5 i3-ak-en
a-gar3-a-gar3-re a um-ma-si-si-in
jic-gi-jic-gi-a a u3-mu-ni-in-de2-de2
&jic;dusu tur-ju10 mu-da-ab-ri
id2 u3-mu-e-kud pa5 u3-mu-e-kud
id2 mah zig3-ga-ce3 a um-ma-ni-ri
ambar-ra da um-da-ak-e
je26-e &jic;al nijin2-bi im-da-gub-be2-en
&tum9;u18-lu &tum9;mir-ra nu-mu-un-si-il-si-il-le
mucen-du3-e nunuz ib2-de5-de5-ge
&lu2;cu-ku6-de3 ku6 mi-ni-ib-dab5-dab5-be2
uj3-e &jic;har-mucen-na cu im-ma-an-ti
e-ne-ec2 he2-jal2-ju10 kur-kur-ra cu-bi he2-ni-ib-sud-sud
a-gar3-ta a um-ta-hac-a-ta
ki duru5 kij2-ja2 ba-jal2-la-ta
&jic;apin igi-zu-ce3 a-cag4-ga je26-e ma-an-ed3-de3
a-cag4 jal2 da13-da13 je26-e ma-ra-ra-an-du8-e
a2-ur2 eg2-ga je26-e ma-ra-ra-an-ze2-en
u2-kul a-cag4-ga je26-e ma-ra-ra-an-ja2-ja2-e-en
&jic;mud &jic;i-ri9-na-bi a-cag4-ga je26-e ma-ra-de5-de5-ge-en
a-cag4 kij2 a-ak us2-sa jar-ra-am3
gud-zu 6-am3 lu2-zu 4-am3 u3 za-e cag4 11-kam-ma-bi-me-en
a2 sa gi4-a gana2-ta mi-ni-ib-kar-kar-re
ni2-zu ja2-a-da mu-da-ab-sa2-e
bar-ju10-ta a-cag4-ga ed2-de3-da-zu-ne
ab-sin2-zu dili-am3 igi x x-da-ab-sag9-ge
saj-zu kij2-ja2 u3-mu-e-ni-ri-en
&jic;i-ri8-na &jic;kici16 u3-mu-e-ni-la2
&jic;zu2-zu mu-e-kud &jic;zu2-zu u3-mu-e-du3
&jic;zu2-zu cu-zu-ce3 nu-im-mi-la2
engar-zu &jic;apin-bi til-la mu-ce3 mi-ri-ib2-sa4-sa4
2-kam-ma-ce3 nagar ma-ra-huj-e lu2 ma-ra-ab-x
e2 nam-gacam-ke4 ma-ra-ab-ni10-ni10-e
tug2-du8 bar cul ma-ra-ra-an-ze2-en
nij2-bar-sur-ra ma-ra-ra-an-ed3-ne
&kuc;bar-ed3-da-bar-ed3-da cu-mu-ra-an-kuc2-u3-ne
kuc nu-dug3 saj-du-zu bi2-ib-jar
il2-la-zu tur-ra-am3 a-ra2-zu mah-am3
ud zag-ju10 itid 12-am3
ud gub-ba-zu itid 4-am3
ud sah6-zu itid 8-am3
gub-ba-zu-gin7 2-am3 ba-du-un
&jic;ma2-la2-za e2 i3-du3-du3-e-en
u3-mu-e-ni-ri-en cu-zu &jic;dal-a u3-mu-e-ni-bur12
igi-zu dug jectin-na-gin7 a im-ta-suh-en
&jic;dal-ta kur-ra um-ta-ak-en
i-bi2-ju10 e2-a mu-ni-in-sig7-sig7-en
&jic;ninda2-zu me-am3 gurud-da-bi
lu2 gurud-da-zu gu2-guru5 ba-ab-dug4
&jic;cu-kar2 sug-zag-ge4 gu7-a
je26-e &jic;al-me-en iri&ki;-a ga-an-til3
lu2 nam-me dugud-da-me-en
arad lugal-a-ni-ir us2-sa-me-en
e2 lugal-a-ni-ir du3-du3-a-me-en
&e2;tur3 gid2-da-me-en amac dajal-la-me-en
im i3-barag-en ceg12 i3-du3-du3-en
uc ki i3-ja2-ja2-an e2 i3-du3-du3-en
e2-jar8 sumun-na ur2-bi i3-us2-en
ur3 lu2 zid-da-ka e2 im-ma-ja2-ja2-an
&jic;al-me-en sila dajal-la si im-ma-sa2-sa2-e-en
iri&ki; u3-mu-nijin2 bad3 gen6 um-mi-du3
e2 dijir gal-gal-e-ne-ka pa e3 u3-ba-ni-ak
im su4 im sig7 im dal-ha-mun-na mi2 um-ma-ni-in-dug4
iri&ki; e2-gal-la-ka i3-du3-e-en
ugula nu-banda3-e-ne dur2 i-im-ja2-ja2-ne
im gig-bi du3-a im bu-bi dugud-da
e2 du3-du3-a-ja2 a2 sed4-bi-ce3 ni2 he2-em-ci-ib-te-en-te-en
gu2 izi-ka &jic;al um-ma-zal-la zag gu2 um-ma-ab-la2
e-ne sug4-ga-ni nu-mu-e-ci-du-un
mu-ni-ib-gu7-u3-ne mu-ni-ib-na8-na8-ne
addir-ra-ni mu-na-ab-cum2-mu-ne
juruc-ra dam dumu-ni a2 mu-un-da-an-e3
ma2-lah5-ra gir4 mu-na-du3-e esir2 mu-na-bil-bil
&jic;ma2-gur8 &jic;ma2-gi4-lum u3-mu-na-du3
ma2-lah5-ra dam dumu-ni a2 mu-un-da-an-e3
lugal-ra &jic;kiri6 mu-un-na-ab-gub-be2-en
&jic;kiri6 u3-mu-un-nijin2 im-du3-a zag-bi u3-bi2-in-dab5 gu3 tec2-a u3-bi2-in-sig10-ge5
uj3-e &jic;al-e cu im-ma-an-ti-ec
pu2-ba u3-mu-ba-al mu-gu2 um-mi-du3
&jic;zi-ri2-gum u3-bi2-in-du3 mu2-sar-re si im-sa2-sa2-e-en
je26-e-me-en mu2-sar-ra a bi2-ib2-sig10-sig10-ge-en
&jic;hachur u3-mu-buluj3-je26 nij2-sa-ha am3-e3
nij2-sa-ha-bi e2 dijir gal-gal-e-ne-ka me-te-ac im-mi-ib-jal2
nu-&jic;kiri6-ke4 dam dumu-ni a2 mu-un-da-an-e3
id2-da jic-kece2-da um-mi-ak jiri3 si um-mi-sa2
ki-ba an-za-gar3 gu2-ba um-mi-du3
lu2 a-cag4-ga ud ba-an-da-zal-la
juruc a-cag4-ga ji6 ba-an-da-sa2-a
an-za-gar3-ba um-mi-ed3-de3
lu2-bi iri&ki; du3-a-ni zi-ni ba-ci-in-tum3
&kuc;ummud u3-mu-dim2 a mu-na-de2-e
zi-ni cag4-ba mu-na-ja2-ja2-an
&jic;apin sur3 ba-al-ba-al in-ce3 mu-e-dub2
edin bar-rim4 ki a nu-jal2-la
a dug3-ga-bi u3-mu-ba-al
lu2 enmen tuku gu2 pu2-ja2-ce3 zi-ni ba-ci-in-tum3
i3-ne-ec2 lu2-u3-ra a-na na-an-dug4
lu2 lu2-u3-ra dili a-na na-an-tah
sipad-de3 u8 sila4-a-ni edin me-te-ac bi2-ib-jal2
ud an-ne2 sag2 ba-ab-dug4-ga-ta
ki-en-gi a gig ba-ab-dug4-ga-ta
e2 du3 id2-da cu mu-ni-in-la2-a-ba
&d;en-lil2-le ma-da saj-ki ba-da-gid2-da-a-ba
buru14 &d;en-lil2-le mu-un-su-a-ta
mah &d;en-lil2-le mu-un-ak-a-ta
&d;en-lil2-le cu nu-me-en-dag
&jic;al zu2 dili bar-rim4-ce3 ba-an-cum2
me-en-de3 en-te-en buru14-gin7 mu-e-la2
cu e2-me-ec en-te-na-ke4 mu-na-kar-kar-re-en-de3-en
&jic;al-e a2 la2-e garadinx(gad/gad.jar/jar) mu-un-la2
&jic;har-mucen-na a2 la2-e gi-gurur3-ra mu-un-la2
juruc saj-dili &lu2;ki-gul-la a2 mu-un-da-an-e3
an pad-pax(pad)-ra2-ju10 im-de5-de5-ge-ne
ud-bi-a ud-de3 gu3 he2-eb-be2
&na4;kinkin(har) ma-nu2 &jic;naja4 ma-du7-du7
jic-gan-na-ta tu10 mu-un-ak-e
&gi;cag4-sur &gi;ma-an-sim-bi a-da-min3 mu-da-ak
lu2 sumur-ra-ce3 a-na-am3 ab-ak
&d;ezina2 gu2-zu a-na-ac mu-ni-in-cub
ce cej6-ja2 a-na-ac mu bi2-ib-su-su-un apin ninda2-zu-ce3
&d;en-lil2-le &jic;al gu3 am3-ma-de2-e
&jic;al mah-bi nam-ba-e-de3-sumur-re-de3-en
mah-bi gu2-zu nam-ba-e-de3-cub-ba
&jic;al-e &d;nisaba ugula-a-ni na-nam &d;nisaba nu-banda3-a-ni na-nam
dub-sar-e kij2 cu-mu-un-il2 kij2 cu-mu-un-il2
&jic;al-e 5 gij4 &jic;al-e 10 gij4 nij2-kas7 ha-ra-ab-ak
&jic;al-e 1/3 ma-na &jic;al-e 1/2 ma-na nij2-kas7 ha-ra-ab-ak
geme2-gin7 gub-ba ec2-gar3 i3-ja2-ja2-an
&jic;al-e &jic;apin-na a-da-min3 dug4-ga
&jic;al-e &jic;apin-na dirig-ga-ba
&d;nisaba za3-mi2
nam2 nun-e saj-kal e2-kur-ra ni2 x
&d;suen-e zi-le &d;en-lil2-la2 zi-jal2
amar gug hi-li cu tag-ga su3-ra2-aj2
nun x-ac saj-ki-bi lum-lum muc3-bi x
&d;suen-e ur-saj ne3 gal tuku nam-gur4-bi
utah-he sikil i-lim ki dajal-la ni2 te a
dijir-re-e-ne pa e3
gal-le-ec igi x x
x te-bi an ki-a kur2
til3-la-bi saj x
-da mi-ni-
x x
x
nam-te x
x nam-ju10 nu-mu-un-
x &d;en-lil2-la2-me-en mu mu-un-gen6 i3-pad3-de3
ni2 nam-en-nam nam-gal-la-ka mu dug3 nu-pad3-de3 nam-gal
ama-ju10 a-a-ju10-ur2 dug4-ga-na-ab nam-x
kur gal &d;en-lil2-ra dug4-ga-na-ab
dijir cec-ju10-gin7 nam-jicgal nam-
ama-a-ni &d;nin-lil2-le nitalam x
kur gal &d;en-lil2-ra inim-ma mi-ni-
mu-ud-na-ju10 dumu-zu &d;suen-e
du5-mu zi-le i-lu ca3-ba nam
u3-tud ama ab-a za-e mu-un-x x
nun ka silim e2-kur-ra lum-lum ki-ur3-ra
mu-nu12 ab2 x
&d;suen-e x
du5-mu nun
x x x-ju10 mu gi16-sa saj il2-la me-te nam-nun-na
x x x nij2-si-sa2 nij2-gen6-e ki aj2-e
x-e mu mah sa4-a
&d;en-lil2-le x x nam gal tar x-a
&d;nin-lil2-le x
&d;nin-urta kalag-ga a2-tah-zu i3-me-a
&d;nuska sukkal-mah &d;en-lil2-la2 kingal kur-kur-ra
e2-kur-ra ad-da saj e2-gal-la-zu i3-me-a
nam-til3-la gu2 an-ce3 he2-ni-zig3
nam-nun-na saj an-ce3 he2-ni-il2
sa-am-su-i-lu-na me-te nam-nun-na
nam-til3-la ud-bi su3-ud-ba-ni-ib
igi sag9-ga an lugal dijir-re-e-ne-ke4 he2-e-ci-bar
an gal mah a-a dijir-re-e-ne-ke4
aga su-lim si mah gal gur3-ru
&jic;gu-za nam-lugal-la pa mul-bi dajal-la an-gin7 du x
pa ka-ac bar x x x x si sa2-sa2-e
saj gig2 zi-jal2 a-na lu-a u2-a-ce3 lah5-lah5-e
ud til3-la su3-ra2-ce3 saj-e-ec hu-mu-ni-in-rig7
&d;en-lil2 x x lugal kur-kur-ra-ke4
nij2-dug4-ga (x x) a2 bad-a-zu he2-ri-du
iri ma-da-za hu-mu-ra-ab-x
suhuc ma-da hu-mu-ra-ab-gen6-ne2
&d;nin-lil2 nin dijir-re-e-ne-ke4
cag4 hul2-la-ni-ta he2-mu-e-ci-ib2-ri
saj-ki zalag-ga-na igi hu-mu-ri-gub
ki &d;en-lil2-la2-ta ad gi4-gi4-da x
ki si x en3 tar-tar-re-da (x)
inim sag9-sag9-ga x uc he2-x
&d;nin-urta ur-saj kalag-ga &d;en-lil2-la2-ke4
en ec-bar an &d;en-lil2-gin7 dug4-ga mah-a-ni dugud-da
nam-nir-jal2 me-lem4 nam-ur-saj gaba-jal2 lu2-u ru-gu2
sipad kalag-ga hul-jal2 erim2 gaz-gazka-e-ec
iri gu2 du3-a-zu zar-gin7 ha-ra-ab-sal-e
erim2-jal2-zu cu-zu-ce3 he2-bi2-ib-si-si
&d;nuska sukkal-mah &d;en-lil2-la2-ke4
kadra-zu ceg12 e2-kur-ra-ce3 hul2-la he-ni-ib-ku4-ku4
saj-ki zalag-ga &d;en-lil2 &d;nin-lil2-la2-ke4 an-ta he2-bi2-ib-gi4-gi4-in
kan4-dijir-ra&ki; iri ur-saj-e-ne-ka
nam-lugal-zu suhuc-bi ha-ra-ab-gen6-ne2
inim mah dug4-ga x &d;en-lil2 x
x lugal-bi he2-a
x x ki ha-ra-ab-sa2-sa2
x x an ud-gin7 an kug-ga itid-da u3-tud-da
x x-e nam-til3-da gurun gibil-gin7 he2-en-da-mu2-mu2
sa-am-su-i-lu-na lugal-ju10
ec3 ma2-gur8-gin7
gir4 mah-bi x
id2-bi a hul2-la da-ri2
a-gar3-bi &jic;al-e ri-e-de3 gana2
e2 kic&ki;-a iri lil2-la-gin7 mac-gana2 gi4-gi4-de3
lugal-bi sipad ur-&d;za-ba4-ba4
e2 kic&ki;-a-ka &d;utu-gin7 am3-e3
nam-lugal-la-na bal-bi cu kur2-ru-de3 e2-gal-la lam-bi su3-ra2-x-(x)
an &d;en-lil2 inim kug-ga-ne-ne-a zid-de3-ec x x x
ki ud-bi car-ru-um-ki-in iri-ni iri
ad-da-ni la-i-bu-um ama-ni
car-ru-um-ki-in cag4 dug3-ga mu-
mu im-ta-tu-ud-da-ac x
ud ne ud te-en-e um-ma-te-a-ta
&m;car-ru-um-ki-in sa2-dug4 e2-gal-ce3 im-de6-a-ba
itima kug ki-tuc kug-ga-ni-a im-ma-da-an-nu2
cag4-ga-ni-ce3 mu-un-zu eme-na nu-ja2-ja2 lu2-da nu-mu-un-da-ab-be2
&m;car-ru-um-ki-in sa2-dug4 e2-gal-ce3 cu ba-ab-te-a-ta
muc3.ka.ul mu-un-sig10-ga &jic;gu2-ne-saj-ja2 mu-un-dab5-be2
kug &d;inana-ke4 da-bi-a muc3 nu-tum2-me
ud 5-am3 ud 10-am3 ba-zal-la-ta
lugal &d;ur-&d;za-ba4-ba4 im-da-la2 ki-tuc-bi-ta mi-ni-ib-hu-luh
pirij-gin7 cag4 pap-hal-la-na kac3 biz-biz cag4-ba uc2 lugud si-a-ba
i3-kuc2 ku6 a mun lug-ga-gin7 zi mu-un-di-ni-ib-ir-ir
ud-ba muc3.ka.ul e2-kurun2 &d;ezina2-ka
&m;car-ru-um-ki-in u3-sa2-gin7 la-ba-nu2 ma-mu2-de3 ba-nu2
kug &d;inana-ke4 ma-mu2 id2 mud-ce3 mu-un-gir5-gir5
&m;car-ru-um-ki-in dum-dam-ma-na zu2 ki-ce3 ba-da-ab-ra-ah
dum-dum-bi lugal &d;ur-&d;za-ba4-ba4 jic tuku-tuku-da-ni
lugal-ra ki kug-ga-ni-ce3 im-ma-da-an-sun5-ne-ec
&m;car-ru-um-ki-in ki &d;ur-&d;za-ba4-ba4-ce3 im-ma-da-an-sun5-ne
muc3.ka.ul ma-mu2 ji6 u3-na (x)-na u3-mu-ri-du8
&m;car-ru-um-ki-in lugal-a-ni im-ma-ni-ib-gi4-gi4
lugal-ju10 ma-mu2-ju10 u3-mu-ri-dug4-ga
&lu2;ki-sikil 1-am3 an-gin7 sukud-da-ni ki-gin7 dajal-la-ni
suhuc bad3-da-gin7 jar-jar-ra
id2 mah id2 mud-ce3 ja2-ra mu-un-gir5-re-de3-en
(x) x &d;ur-&d;za-ba4-ba4 nundum ka bi2-in-gu7 ni2 cag4-ce3 ba-gid2
x na an x sukkal-a-ni gu3 mu-na-de2-e
nin9 e-ju10 kug &d;inana-ke4
x x mud-ce3 u-ju10 mu-un-kur9-re
x x &m;car-ru-um-ki-in muc3.ka.ul id2 mah mu-un-gir5-gir5
&m;be-li2-ic-ti-kal2 gal:simug lu2 cag4-ga de6-a-ju10 im sar-sar
inim ga-ra-ab-dug4 inim-ju10 he2-dab5
na de5-ga-ju10 jizzal he2-em-ci-ak
ne-ec2 muc3.ka.ul zabar-cu-ja2 a-ra-x-ab-de6
e2-sikil-la e2 nam tar-ra-ka alan-gin7 kuc3-kuc3-a sig10-bi2-ib
&m;be-li2-ic-ti-kal2 inim lugal-la-na-ce3 saj kece2 ba-ci-in-ak
e2-sikil e2 nam tar-ra-ka kuc3-kuc3-a si mu-un-sa2
lugal-e &m;car-ru-um-ki-in gu3 mu-na-de2-e
jen-na zabar-cu-ja2 gal:simug-ce3 tum2-mu-na-ni-ib
&m;car-ru-um-ki-in e2-gal &d;ur-&d;za-ba4-ba4 im-ma-da-ra-ab-e3
kug &d;inana-ke4 zag zid-da-ni muc3 nu-tum2-mu
e2-sikil-la e2 nam tar-ra-ka 5 nindan 10 nindan nu-te-a-na
kug &d;inana-ke4 igi mu-un-na-ni10-ni10 jiri3-ni im-da-ru
e2-sikil-la e2 kug-ga na-nam lu2 mud nu-mu-un-kur9-re
kan4 e2 nam tar-ra-ka gal:simug lugal-la-ke4 gaba mu-un-da-ri
zabar-cu lugal-la-ke4 gal:simug-ce3 mu-un-de6-a-ta
&m;be-li2-ic-ti-kal2 gal:simug im-da-la2 alan-gin7 kuc3-kuc3-a ba-da-ab-sig10-ga-bi
&m;car-ru-um-ki-in ud 5-am3 ud 10-am3 ba-zal-la-ta
ki &d;ur-&d;za-ba4-ba4 lugal-la-na-ce3 im-ma-da-an-ku4-ku4
cag4 e2-gal kur gal-gin7 ki us2-sa im-ma-da-an-ku4-ku4
lugal &d;ur-&d;za-ba4-ba4 im-da-la2 ki-tuc-bi-ta mi-ni-ib-hu-luh
cag4-ga-ni-ce3 mu-un-zu eme-na nu-ja2-ja2 lu2-da nu-mu-un-da-ab-be2
itima-ka ki-tuc kug-ga-ni &d;ur-&d;za-ba4-ba4 mi-ni-ib-hu-luh
cag4-ga-ni-ce3 mu-un-zu eme-na nu-ja2-ja2 lu2-da nu-mu-un-da-ab-be2
ud-bi-ta inim im-ma gub-bu he2-jal2 im sig9-sig9-ge ba-ra-jal2-la-am3
lugal &d;ur-&d;za-ba4-ba4 &m;car-ru-um-ki-in dijir-re-e-ne cu dug4-ga-ar
im-ma gub-bu nij2 ni2 ba-ug7-a-ta
unug&ki;-ga lugal-zag-ge4-e-si cu ba-ni-ib-da13-da13
dam lugal-zag-ge4-si-da im-
nam-munus an-dul3-ec2 mu-ni-ba x
lugal-zag-ge4-si kij2-gi4-a nu-
ja2-nam-ma ceg12 e2-an-na-ce3 jiri3 mu-un-gub
lugal-zag-ge4-si cag4-ga-ni nu-un-zu ugu kij2-gi4-a nu-mu-un-dug4-dug4
en-na ugu kij2-gi4-a na-mu-un-dug4-dug4 igi dumu nun ba-an-da-bad
en-e u8 bi2-in-dug4 sahar-ra ba-an-da-tuc
lugal-zag-ge4-si kij2-gi4-a-ar im-ci-in-gi4
kij2-gi4-a car-ru-ki-in gu2 nu-mu-un-sig10-sig10
gam-gam-ma-ni car-ru-ki-in lugal-zag-ge4-si
car-ru-ki-in lugal-zag-ge4-si
a-na-ac-am3 car-ru-ki-in
an-na tum2-ma x
x an x x nam-nin-e dib x x
&jic;gu-za nitah e2-a x
&jic;gu-za munus pa-pah x
jic-munus.bur2 kug-sig17 tug2-ga du
&jic;dala2 ha-i-zi &tug2;nij2-lam2 x
x x x za x ga aj2 ga-
&d;na-na-a  x-bi dug3-ga-am3
gaba-za x x x x x x x
&d;na-na-a zid2-kukkuc-bi ku7-ku7-da
en3-dur-za ha-izi ga-ba-ni-ib-sig10
&d;na-na-a a a ga gul-am3
jen-ma-da nin-ju10 jen-ma-da
ka pa-pah-a-ta jen-ma-da
x (x) x x du3 ha-ba-ra-ab-tu-x x
jen nin9 ki aj2-ju10 cag4-ju10 he2-em-hul2-le
cu-zu munus-am3 jiri3-zu munus-am3
inim lu2-da bal-e-zu munus-am3
igi lu2-ra bar-re-zu munus-am3
cu lu2-ra x x-zu munus-am3
jiri3 x  munus-am3
a2-dic-kuc3 x-zu cag4 im-hul2-le
jiri3 gag x x-zu ur5 im-mi-in-sag9
zag e2-jar8-da gub-bu cag4 sud-zu i3-sag9
gam-e-de3 ib2-ib2 i3-sag9-sag9
e2-jar8-da gub-bu-ju10 1(dic) sila4-am3
gam-e-ju10 1 1/2 gij4-am3
id2 na-an-ba-al-le id2-zu he2-me-en
a-cag4 na-an-ur11-ru a-cag4-zu he2-me-en
mu-un-gar3 ki duru5 na-an-kij2-kij2-e
ze2-ba kal-la-ju10 ki duru5-zu he2-am3
x (x)-e ab-sin2-zu he2-am3
x tur-tur-me ac2-zu he2-am3
a-na un x zur-zur-re
a-na ka ki-gub ba-du-un
a-na un ninda jectin-da ba-da-du-du-un
ninda jectin-da ma-da-du-du-nam
jen nin9 ki aj2-ju10 cag4-bi ga-am3-mi-ib-x
&d;na-na-a ne ge4-su-ub
bal-bal-e &d;na-na-a-kam &d;inana-(x)-x
en3-dur-za ha-izi
nin9 e ze2-ba-ju10
murgu-za x mu
nin9 e-ju10 cu
gal4-la-za sar-ra
&d;na-na-a li
gu-du-za a-cag4
nin9 e-ju10 bur3 gana2
jen-ma-da nin9-ju10
x x
jen nin9 ki aj2-ju10
a-na ka nam
a-na ka nam
a-na ka nam
a-na ka nam
nin9 x x
ne
cum2
hul2
x ku
-gu7-e
-bi
he2-x x
tum2-ma
du
-an-tur
x-e
7
gu2-uc
ga
cum2
x
x  x
x x x  x x
x x an ab x gal x x ab-gu7
sipad he2-em-ta-ed3-de3-e-en
udu-ni cu-a li-bi2-in-gi4
sipad kug-zu mu-un-na-bir-am3
udu-ni cu-a li-bi2-in-gi4
sipad jic3-a-ni
nu-&jic;kiri6 suhur-ni
ibila nu-gen6-na dam nu-il2 dumu nu-il2 giri17-zal-ce3 nu-il2
sipad x ha ud 1(dic)-a itid na-an-x-(x)
x cu
ud-da ga-jen na-gada-kam
ul-la ga-jen sipad-tur-ra-kam
nij2-gur11-ni x
ga-jen-am3
ku x
x x
igi engar-e mu-e-ci-in-il2-e
&d;en-lil2-le iri nam ku5-ra2-ni ha-ba-ci-in-il2-e
igi sipad-tur-re mu-e-ci-in-il2-e
&d;en-lil2-le iri nam ku5-ra2-ni ha-ba-ci-in-il2-e
igi bahar2-e mu-e-ci-in-il2-e
&d;en-lil2-le iri nam ku5-ra2-ni ha-ba-ci-in-il2-e
engar igi uru3-a a-na-am3  ak
ud al-cu2-cu2-ru im nu-cej3-am3
im al-cej3 &kuc;e-sir2 nu-du8
&id2;idigna ka-ba nu-un-zur-re a-gar3-re nu-si-si
ki-sikil
cum2 ba-ab-
gu5-li-ju10 nij2 ud 1(dic)-kam
gi-me-a-ac-ju10 nij2 ud da-ri2-kam
cec cag4
eme ka
mu
nij2 na-me
kisal x x
ga me-a x x cag4
ab geme2-ta na-ab-ku4-ku4-x
dam-gara3 e-ne
ance-e nij2 50-me-ec
&jic;dusu il2-il2-ne am3-ec
1(dic)-am3 kur9-ra-am3 a-na ba-an-il2-e-ce
u2 ur2-bi gid2-da in-na-bur12-uc x-(x)-e-ce
un erin mu-un-ni-te mu-da-an-bu
na4 un ja2 cec e x
x mu-da-dib-gin7
x uc nam-ban3-da
nij2-gig &d;suen-na-kam
kur kug ba-al-gin7
lu2 dim2-ma nu-sag9
cu-i-gin7 nam x
suhur im-ci-la2-e
u2 munus+ni ak
gaba du6-da i3-ak x x-e-ce
x zi tug2 x  &d;nirah-gin7 dar-ra-me-en
&u2;numun2 in-de5-de5-ga
-ka-am3 i3-bar-re
x ma2 bi2-in-dirig-ge4 ni2-zu ba-da-an-tum3 ka ba-an-ga-bi
ejer ni2-zuh ti-ri2-da mu-dehi2
im-ni-a zag-am3 zag jar cu ba-ab-kal
nu-&jic;kiri6-ke4 nu-&jic;kiri6 iri mu-un-dab5-be2-ne
jiri3 &jic;kiri6-ce3 im-tum2-tum2-ma x &jic;kiri6-ke4 mu-un-tum2-me-en
x x-rin-na im-ni-a zag-bi x x ni ne he2-en-muc2
x-e-ce
x (x) a ce x (x)-i gid2-i x-ja2-ja2
&jic;tukul mu-ni nu-pad3-da su-ni i3-pad3-da
iri&ki; mu hu-mu-kur2-kur2 mu-ju10 hu-mu-gen6-na
&d;nin-kilim ni2 dijir-ra nu-zu
jic-cub us2-sa ama-zu hul2-la
kac4 tuku-ma dijir-zu hul2-la
te8&mucen; ka lu2-kam ba-an-kur9
nim kur9-ra-am3 ka-zu ba-nim-am3
&jic;jidru gud ha-pa-gaz &kuc;a2-si udu ha-pa-cum2
ki saj-ki nu-jal2-ta lu2 nu-dib2 e-ne sukkal-a
cag4 &jic;jidru-kam i3 he2-en-de2
lu2 dijir-ra-a-ni nu-mu-un-kal-kal lu2-bi ki nu-tum3
ibila-a-ni a nu-de2 an saj x x-ke4
ha-ma-da-gub-be2 x x x
er2 geme2-kam u8
dumu geme2-kam dam
ambar-a-ni ma2
gu2 ambar-a-ni
x x bu igi x
x x x x
x cec cec
dam nu-jar-ra tu-ku-a-ju10-ne
tur5-ra cag4-ga lu2
u4-ma e2 nu-tuku e2 de2-a x x
utul2 tu-ka cu bar jal2 sahar nu-ci-x nij2-gig &d;utu-kam
nitah du-du nij2 pad3-da
munus du-du nij2 ugu bi2-ib-de2
lu2 huj ce sa-ra ha-bi2-ib-gi4
saj i-bi2 dug4-ga
e2-gal &jic;tir-ra-am3
lugal ur-mah-e &d;nun-gal &jic;sa-uc-gal juruc-e gam-gam
e2-ta e3 sila-ta kur9-ra geme2 nin-a-ni-ta jicbun-ni bi2-in-jar
ce nu-jal2 cu iri&ki;-kam
gi nu-jal2 nam-ukur3 nam-ukur3ur2 dirig-ga
hu-su ga-me-en acgab-e-ne
zi &d;en-ki-a u2 za3-le &lu2;azlag2-e-ne
ku6 al-cej6-ja2 ha-ra-ab-sed6-sed6-de3
jiri3-pax(pad)-ra2 de5-de5-ga
x x nam-ba-du je26-e x x-hul2-le-e
gan
kur
&d;utu
&d;utu
im
im ka
x x x
x x x
x x x
cul &d;utu jiri3×x-re-ne amar sumun2-na-ke4
amar sumun2-na-ke4 amar dumu zid-da-ke4
&d;utu cec lugal &d;inana-ke4
en-me-en de6-de6 sila sir2-ra-ke4
&d;utu kac mu-un-jal2 e2 kurun-ka-ke4
cul &d;utu kac mu-un-jal2 e2 kurun-ka-ke4
cec-ju10 u3-mu-un ni2 gur3-ru kur-ce3 ga-ba-e-da-u5
u3-mu-un an-na u3-mu-un ni2 gur3-ru u3-mu-un kur-ce3 ga-ba-e-da-u5
kur cim-ma-ce3 kur &jic;erin-na-ce3 kur-ce3
kur &jic;erin-na kur ha-cu-ur2-ra-ce3 kur-ce3
kur kug-ga kur za-gin3-na-ce3 kur-ce3
kur gakkul3-a mu-un-mu2-mu2-ce3 kur-ce3
id2 hal-hal-la a-ki-ta su3-ud-bi-ce3 kur-ce3
cec-ju10 jen-a ga-
cec-ju10 ab-cag4-ga igi-ju10 ne
cec-ju10 munus-e-ne mu-
&d;utu munus-e-ne mu-
aj2 munus-e-ne mu mu-x nu-zu-jen
aj2 munus-e-ne mu dug4 nu-zu-jen
aj2 munus-e-ne ce su-ub nu-zu-jen
mu dug4 nu-zu-jen ce su-ub nu-zu-jen
kur-ra a-na mu-un-ma-al a-na ga-gu7-un-de3-en
hur-saj-ja2 a-na mu-un-ma-al a-na ga-gu7-un-de3-en
kur cim-ma-ce3 kur &jic;erin-na-ce3
kur &jic;erin-na kur ha-cu-ur2-ra-ce3
kur-ra a-na mu-un-ma-al a-na ga-gu7-un-de3-en
cim mu-un-gu7-a-ta &jic;erin mu-un-gu7-a-ta
cu-ju10 cu u3-bi2-du3 e2-ju10-ce3 gi4-mu
e2-ju10-ce3 gi4-mu e2-ju10 zabalam&ki;-a-ra
ama-ju10-ce3 gi4-mu ama-ju10 ga-ca-an-gal-ra
ucbar-ju10-ce3 gi4-mu ga-ca-an-sumun2-na-ra
e-rib-bi2-ju10 gi4-mu &d;mu-tin-an-na-ra
cu dili ed2-da-ke4 e2 lu2 ed2-da-ke4
e2 lu2 ed2-da-ke4 cu dili ed2-da-ke4
&d;utu ama-bi-me-en &d;utu a-a-bi-me-en
&d;utu nu-siki-ke4 &d;utu nu-mu-su-e
&d;utu nu-siki-ke4 a-a-ni-gin7 igi-bi ma-ra-pad3
&d;utu nu-mu-su-e ama-bi-gin7 cu gi4-gi4-bi-me-en
a-lu za-da a-lu du.du

nij2-gen6-na-ta a-ba in-da-sa2
nam-til3 ia-u3-tud
nij2-erim2-me-e a2-bi he2-eb-kuc2-ce &d;utu nu-ce-ba
urin gal ni2 zig3-ga he2-en-dul an-am3
nij2 gu2 jar-ra nij2 gaba jar-ra
kug tuku an-hul2 ce tuku an-sag9
nij2-ur2-limmu2 tuku-e u3 nu-um-ci-ku-ku
u3-la nu-mu-un-tuku-tuku
u3-la nu-mu-un-da13-da13 x
x x kur9-ra nu-mu-na-ab-cum2
ninda he2-jal2-la &d;nin-kilim i3-ib2-gu7
ninda ha-ma-jal2-la lu2-kur2-ra ib2-gu7
ninda he2-jal2 &d;nin-kilim ib2-gu7
ninda-ju10 he2-jal2 lu2-kur2 ib2-gu7
nij2-tuku nij2 al di nij2-gig dijir-ra-kam
iri&ki; ur-gir15 nu-me-a ka5-a nu-banda3
&jic;ma2 nij2-gen6-na ni2 ni ba-ab-dirig-ga
&d;utu kar-ra gen6-na mu-un-na-ci-kij2-kij2
u2 dam-da ze2-eb u2 dumu-da ze2-eb
&d;ezina2-&d;ku3-su3 e2-a he2-me-da-an-til3
an uga&mucen;-am3
ki &d;nin-kilim-am3
edin-na ur-mah-e
mu-ud-na-ju10 me-ce3 ga-jen
nin9-e ub-lil2-la2 nam-me-a ama-ju10 id2-da
nam-me-a cajar ba-da-an-ug7-e-ce
ur5 ama-ju10 nin9 ban3-da-ju10 ma-ak-e
x-e-a je26-e lu2 dim2-ma mu-da-lal
te-ju10 mu-da-ab-ha-za-e-ce
zig3-ga-ju10 dug4-ga ma-la-ga-a-ni
ucur na de5-ga lu2 du14-da-ka-a-ni
tur5-ra dug3-ga-am3
pec13 gig-ga-am3
pec13 tur5-ra im-ma-dirig-ga-bi
cum2-mu-na-ab na-ta-ab-cum2-mu
cu-ni na-an-tag
jarza-bi jiri3 ba-da-kur2
me-bi ba-da-ha-lam
di-ir-ga-a ki ba-e-gul
jarza-bi jiri3 na-ab-ta-ab-kur2-ru-de3-en-ze2-en
me-bi na-ab-ta-ab-ha-lam-e-
di-ir-ga-a ki -gul-lu-en-
nam-tar-ju10 ga-am3-dug4 su-lum mar-am3
a-ra2-ju10 ga-am3-dug4 ka lu2 ba-an-sis-e
er2-ju10 im-da-an-sa2-a cag4-ju10 im-da-an-hul
ku-a &u2;numun2 e2-a ba-an-dug4
du-du nam-ukur3-ra a2 bi2-ib2-jar
lu2-lul-la abula in-ku4-ku4
igi-bi cu-si-am3 ejer-bi cu-si-am3
dub-sar-me-en mu ni2-za nu-zu
igi ni2-zu sag3-ge
dub-sar pe-el-la2 lu2-mu7-mu7-ce3
nar pe-el-la2 lu2-gi-di-da-ce3
dam-gara3 pe-el-la2 &lu2;da-bi-ri-ri-ce3
dub-sar-re mu 1(dic)-am3 he2-en-zu
cu-ni he2-sag9-sag9 e-ne-am3 dub-sar-re
nar-e en3-du 1(dic)-am3 he2-en-zu
ad ca4-ni dug3-ga-am3 e-ne-am3 nar-am3
nar en3-du dili-am3 he2-zu
ad ca4 he2-sag9 e-ne-am3 nar-ra-am3
nar-re en3-du dili-am3 he2-zu
ad ca4-am3 he2-sag9
dub-sar cu ka-ta sa2-a e-ne-am3 dub-sar-ra-am3
dub-sar eme-gir15 nu-un-zu-a
inim bal-e me-da he2-im-tum3
ka5-a idigna-ce3 kac3 i3-sur-sur-ra
a-ectub&ku6; ba-zig3-ge-en-e-ce
ka5-a nu-un-dab5 &jic;az-bal al-ak-e
x ub da-ri nij2 us2-sa x
gud kur2-ra u2 gu7-gu7 gud ni2-ja2 u2-cim-e ba-nu2
sag9-ga cu-am3 hul cu an-ga-am3
hul e2 nij2-gur11-ra ur5-e la-ba-an-gu7-e
saj sar-ra siki ba-an-tuku-tuku
u3 lu2 ce de5-de5-ga &d;ezina2 ba-ab-dirig-ga
e2-gal tir-ra-am3 lugal ur-mah-e
&d;nin-e2-gal &sa;cu2-uc-gal
juruc-e dul-dul-e
x gal4-la x
igi x x x
-un-sar-sar
e2-gal a-ri-a nu-da13-da13
&jic;ma2-gur8 in-nu-da nu-da13-da13
dumu-gir15 du-lum nu-da13-da13
ir7-saj&mucen; ugu-bi
&jic;kiri6 me-te-bi
dar&mucen; ugu-bi
a-cag4-ga me-te-bi
bi2-za-za ugu-bi
pu2 (x)-bi me-te-bi
geme2 ni2 te-a-gin7 naja3 bi2-ib2-gur-gur-re
jectug hul2-la dijir hul2-la
&d;ickur an dar-dar-re &kuc;a-ja2-la2 nu-dar-re
ka-ju10 itid-dam ka ba-ra-sig10-ge
eme-ju10 ance du.du-un
ejer-bi nu-mu-un-gi4-gi4
ka-ju10 tu7 al-bil-la2 ha-ra-ab-sig10-x
cag4 ku3 jiri3-pax(pad)-ra2 de5-de5-ga
ka-ju10 za-e ne x ka tec2-e ba-gu7-e
dijir lu2-ulu3 sipad lu2-ulu3-ke4
dijir li-bi2-ib2-taka4
sipad nam-ba-ur-e
dijir lu2-u3 lu2-ulu3-ce3
nij2-gu7 a naj mu-un-jar
ka-ta  ka-ta du
ka-ta he2-jal2 cu-ni-ce3 nu-un-jal2
ance-kur lu2 u5-a-ni u3-mu-ni-in-cub
tukum-bi gu2-un-ju10 da-ri2-ce3
ne-en-nam al-sig-en-e-ce
ance bar la2-a-ni u3-mu-ni-in-cub
du-lum ud-bi-ta-ju10 jectug2-ja2 u18-lu-un-e-ce
ance id2-da dirig-ga
ur-gir15 bar-rim4-ma igi du-e x
a-a ugu-ju10 me-ce3 al-du-un
x mu-te er2-ju10 ugu-zu ga-x x
e2 juruc gal-gal-e-ne-ka
jic x x x x x x-ra-an-ne
me3 cen-cen-na  tur
pa li
ud ur
kac4 dug- lugal
kug-ga-ke4-ec kug-sig17-ga-ke4-ec
dub-cen-na-ke4-ec dub-cen-dilim2-ma-ke4-ec
je26-e ba-til-de3-en
ance ne-ec2 tuc-a jic3 pir2-bi al-il2-en-e-ce
ance bar udu hi-a-ka jickim nu-mu-ni-zu
ur-mah-e ud5 hu-na mu-ni-dab5
cu ba-am3 u8 tab-ba-ju10 gur-ra ga-mu-ra-ab-cum2
tukum-bi cu mu-un-ci-bar-re-en mu-zu dug4-ga-ab
ud5-e ur-mah-e mu-ni-ib-gi4-gi4 za-e mu-ju10 nu-zu
x (x) x mu-ju10 ud &e2;tur3-ra-ce3 i3-jen
x x-na-ju10 gu3 mu-na-de2-e
e-ne gu3 re-a mu-un-na-ni-ib2-gi4-gi4
x (x) bar udu hi-a nu-dur2-ru-na-e-ce
ur-mah-e cah2 jic-gi4 in-dab5
gu3 mu-ra-ra-ra en-na-bi-ce3
uzu-zu ka-ju10 nu-ub-si
za-pa-aj2-zu jectug2-ju10 u2 ba-ni-in-hub2-e-ce
ur-mah-e a2-tah-zu jic-gi lu-lu-am3
ur-mah-e jic-gi-a lu2 zu-a-ni nu-ub-gu7
ur-gir15 lugal-a-ni-ir an-na-ab-be2
tukum-bi nam-sag9-ga-ju10 ba-ra-ra-jal2
i-bi2-za-ju10 nu-ra-jal2-e-ce
ur-gir15-re e2
nu-ub-dur2-
ur
ur-gir15-re cu te-ba-ab mu-un-zu
ja2-ja2 nu-ub-zu-am3
ur-gir15-re i3-udu-am3 he2-eb2-x-(x)
ur-gir15-re mu-bi-im
ur sag9-ga ur-tur-ce3 in-kur9
ur mu2-da gu3 ba-an-de2
kug kuc du3-bi ba-ni-ib-gi4-gi4
ur mu2-da-gin7 id2-da gid2-da-bi a cu al-ak-en-e-ce
ur-gir15-re ga-ba-al nam-mu-du3-en
zu2 nu-mu-ra-ab-kud-de3
ur-gir15 zu2 ub-ra-ra
ninda pax(pad)-ra2 ka-ga14-ni-ce3
hal-la ur-gir15-ra-ka
jiri3-pax(pad)-ra2 al-de5-de5-ga
ur-gir15-re kac-de2-a-ce3 al-du-un
jiri3-pax(pad)-ra2 igi mu-ni-in-du8 ba-jen
ki al-du-na-am3 dirig ne-en-na-am3 al-gu7-e-en-e-ce
nig tu-ud-da-gin7 erin2 zu2 kud-kud-de3
ur mac2-ce3 na-ab-be2-a
al-gun3-gun3-nu al-gud-gu4-ud
dumu-ju10 ki aj2-x-x-e-ce
cah2 cu ab-kar-kar-re i-gi4-in-zu
ni2-te-ni-ce3 lugal-a-ni-ce3-am3
cah2 lu-hu-um-ma su3-a
cah2 ninda pax(pad)-ra2 i-ib2-il2-i
ud5-de3 saj rig7 mac2 gal-la-kam
mac2 gal sun4 la2-a
az-e itid 6-kam ti-na nu-bal-e
an u3-sa2 nu-mu-un-cum2-ma
je26-gin7-nam he2-si-ig
kir4-gin7 en-na nu i3-hab2-ba nu-gu7-e
ka5-a sur12-re al-us2-sa
sur12-re nu-tur-tur
u3 e-ne nu-kuc2-u3
ka5-a gu2 gid2 ama-a-ni-ce3 jectug2-ga-ni in-ak-ma
x-ja2 al-ug5-ge-e-ce
ka5-a mac2-bi mu-un-cub
mac2-tab-ba-ni am3-i-i
ka5-a ud5-ce3
du-um-du a
tukum-bi ur-gir15-re
e2-za nam ur5 -til3
&kuc;e-sir2-ju10
ka5-a ur2 &jic;kici17-ce3 in-kur9-ma
ur-gir15-re kan4-na ba-an-tuc
e3-ma-ab ed2-de3 nu-ub-zu-am3
gu2-e-ta a-na-gin7-nam in-kur9
en-na nu al-sar-sar al-tuc-en-e-ce
ka5-a nam-lul-la-ce3 jectug2-ga14-ni al-gub
ba-cub-bu-de3-en id2-da iri-ju10 al-tum2-mu-un-e-ce
usu igi-jal2-tuku nu-ub-da-sa2
kug-zu 2(min)
gal-an-zu a-ra2
is-hab2 ki-bid3-da cu ca-an-ca-ca-da
ceg9-bar &jic;asal2-gin7
al-ed3
al-ed3-de3
a2 ba-za &jic;mitum na-an-cum2
&d;en-lil2 a2-tah-ni-im
a2 ba-za &jic;tukul na-cum2
&d;en-lil2-la2 a2-tah-ni
dub3-tuku bar in-dab5 usu-tuku ba-da-an-kar
ka tuku e2-gal-la-ce3 ba-ni-in-kur9
gi4-in-jenje26-en ga-ca-an-jen ce-er nu-u3-mu-un-na-ma-al
mu-ud-na-ju10 ga-an-ze2-e-ce
gi4-in ga-ca-an
ce-er nu-un-jal2
mu-ud-na-ni ga-an-ze2-e-ce
gi4-in-gi4-in balaj ba-ra-e3
ga-ca-an-an-na e-dur2-ra ba-tuc-tuc
geme2 nij2 hi-li-a-ke4
&d;ickur dijir lugal gal lil2-e
ukuc2-gin7 ki dug3 hu-mu-dar-dar-re
di-kud nij2-gen6-na hul-a ac2 a2 zid-da bal-e
dumu-nitah tur-ra e2 ad-da-na-ta sar-ra
nij2-gig &d;utu-kam
iri&ki; iri&ki; silim nu-tag-ga
lu2-ulu3 lu2-ulu3 silim bi2-tag-ga
al-mur10-ra al-sag9-ga al-x x
-am3 e2-gi4-a nam-ucbar-ra-ja2-ke4 x x zu lu2 nij2-tuku sam2
ir7-saj&mucen; gu3 de2 &jic;kiri6 me-te-bi
bi2-za-za gu3 de2 a-ambar-ra me-te-bi
dar&mucen; gu3 de2-a-bi a-cag4-ga
x su-lum mar-re-da-kam su-lum mar-re kece2-da
x x-ne-ne-ta-am3 dijir-re-e-ne 3-am3 dug4-ga-am3 he2-me-en
x x lu2-ulu3-am3 nam-za ga-ra-an nu-me-a
x x ta an ga
x cag4 dirig mar mu-un-hub2-hub2
saj kal cag4 (x) x lugal-a-ni-ir i3-sag3-ge
x cu um an gi4 x-ke4-e-ne
&f;uc-bar-e x-ka-na-kam
x ur2 nu-ak-de3 &jic;cu-kar2 dim lugal-a x x-ke4 gu2-ni im-ja2-ja2
x x x-na-kam he2-til3 igi-bi arhuc tuku tug2-am3
a2-tuku lugal ki-in-da-a-kam
ga-ze2 sa2 nu-ub-dug4
x a-ba al-kij2-kij2-e
bi2-gi4
-zu ba-an-
x na-an-na-x
sag9-ga-bi
bi2-ib-cub x x x x x x
im-ma-an-
im-ma-an-x x x jal2 nu-tuku
x im-ma-an-zu -ib-us2
bi2-in-sag3
dijir-ju10 me-am3-ce3 du
x  x x
ninda &d;nin-kilim gu7 ninda kur2 gu7-gu7
nij2-tuku nij2 al di nij2-gig dijir-ra-kam
u2 hub2 til3-la-ce3 ugu-zu-ce3
dumu-ju10 dub-sar-ra nu-jar-ra x
x-zu (x) x x x x x
eme sig9 dug4-dug4 lu2-lul-la-ra
&d;nin-e2-gal-la saj-a-ni bi2-in-gul
sag9-ga-ni hul-ce3 ba-da-jal2
igi-ni tec2 la-ba-an-tuku
cu-si ejer-a-ni mu-un-da-jal2
&d;utu en nij2-gen6-na ki aj2
nij2-erim2 ba-an-da-bur12 nij2-gen6-na gid2-da
nam-tag dugud ib2-ta-ab-x
eme sig9 kal x
im-da-cub-bu-de3
x x zi x x x
an-na bi2-ed2-de3
ka bur2 kurum7-bi kur-ra il2
me3 cen im-ma-te
me3 cen-cen im-ma-zig3-ga
jic-hur dijir-re-e-ne-ke4
dijir ki aj2 ba-an-hul
&d;gibil kalam-ma ba-gu7-e-en
dijir-ju10 he2-en-zu cu-ju10 gi-dub-ba-kam
je26-e dijir-ju10 a-na-am3 in-ak
sar-ju10 sag9-ga-ce3
gi-gur ur5-ra-ju10
nu-mu-na-ab-zig3-e-ce
lu2 nij2-tuku-e mu-un-da-ak-ak
je26-e mu-na-ab-til-en
dug4-ga nij2 bur2-ra mu-un-na-ab-du
a-ga-bi-ce3 jectug2-ga nu-ub-de5
am3-kur2-ra a-ra2-bi nu-zu
ud na-me dumu nam-tag-ga nu-tuku
ama-ni nu-um-tu-ud
inim la-ba-sig10 erin2 nam-tag-ga nu-tuku
ul-ta nu-jal2-la-am3
dib-dib-ba-da ud ba-da-zal
gud-gu4-ud-da &d;utu ba-an-da-cer3
cul-e gaba dirig-ga
iti6 ba-an-da-an-cum2
lu2-ulu3 dijir-da nu-me-a
nu la-ba-gu-le-en nu la-ba-tur-re-en
id2-da ed3-de3-bi ku6 nu-dab5-be2
a-cag4-ga ed3-de3-bi mac-da3 nu-dab5-be2
di gal-gal-e sa2 nu-ub-be2
kac4 i3-ib2-e sa2 nu-ub-be2
tukum-bi dijir-ra-a-ni an-na-dug3
nij2 mu sa4-a an-na-jar-jar
lu2-ulu3 dijir-da nu-me-a
u2 la-ba-gu-le-en u2 la-ba-tur-en
id2-da a-dib2-be2 ku6 nu-um-dab5
a-cag4-ga i3-dib2-be2 mac-da3 nu-um-dab5
di-ir-ga sa2 nu-ub-du
di gal-gal-la sa2 nu-ub-du
tukum-bi nij2 dijir-ra-ni a-na-dug3
nij2 mu sa4-a an-na-jar-ra-x
inim ab-ba-ce3 jizzal ak-de3
ni2 cu-a gi4-gi4-de3
dumu ama-ni-ir sun5-na tej3-je26-dam
nam-ab-ba cid-de3
en-na kug-zu kug ban3-da-na
na-ja2-ah a2-ac2 sa2 e3-de3-en
cec-gal cec-ban3-da dugud-de-dam
nam-lu2-ulu3 ak-dam
jectug2 kug-zu jizzal  ka-ce3 nam-lu2-ulu3
cu na-ba-an-du7-du7
ki inim-ma-ke4 nam-gu5-li
ka nu-erim2-gin7 jic
ki-ma-an-ze-er ka
ki dijir-ra-ke4 ba-an-ci-
inim-zu ka-ce3 hu-mu-un-
ur im-ma-ke4
ni2-ta-a-ni
id2-da nu-mu-un-da-ab-bal-de3
lu2 ma2-addir
lu2 ma2-addir
gu3 im-ma-de2-de2-e
dumu-munus jir2-su&ki; x x
ur2-ra-ni lu2
gu-du-ni ba-
&d;ba-u2
kan4
saj
&lu2;an-ta
ki-nu2-a  mu-un-
pec2 jic-ur3-ra-jic-ur3-ra mu-cub
&d;nin-kilim mu-un-na-te
nij2 na-me-zu ab-hul
za-e la-ba-an-e-te
nij2 na-me-zu al-sa2-en-e-ce
ha
x-la nu-munus-
x-a-ni ma2 nu-gid2-
&gi;bunij(sug)-a-ni &gi;
tug2-am3 dug3-ga-am3 ()
x x zu mu-da-kur2
jic-hur-bi ba-da-bal
me-bi mu-un-la2-e
cec-a cec-bi igi nu-bar-e
cul-e a-ra2-zu cag4-zu a-na-ac hul ba-dim2
kur-gi4&mucen; na-ab-be2-a
x nam 7(imin)-e bal-e
x gal-bi tuc-a
jiri3 dili-ju10 ji6 u3-na-ka
im su al-sa2-en-e-ce
lu2 nij2-tuku lu2 nij2 nu-tuku gig-ce3 im-jar
da-e-ru-a har-har
su-gu7 nij2 ud da-ri2-ka
da-ri-a suhur an x saj
su-gu7 nij2 ud da-ri2-ka
kug in-tuku &na4;za-gin3 in-tuku
gud in-tuku udu in-tuku
kan4 lu2 ce in-tuku
ud mi-ni-ib-zal-zal-e
ka nam-lu2-ulu3-ka iz-zi-gin7 dul-bi gig-ga
lu2-tur cag4 iri-za-ke4 mu a-ku ugu-zu buluj3-ja2
ka-zu na-ba-an-du3-du3-e eme sig nam-ba-an-gu7-gu7-e
cu hul ugu-zu na-ba-an-du3-e
pec2 tur-re ama-ni-ir na-ab-be2-a
im-ta-e3 lu2 na-me igi nu-mu-du3
ama-ni mu-un-na-ni-ib2-gi4-gi4
igi du8-zu tum3-tum3-mu-e-ce
ga-am3-dug4 a-na-am3 cu ba-ni-in-ti
nam-ba-an-dug4-ga-ac a-na-am3 ba-ab-dirig
nij2 ni2-ju10 ba-an-dul-dul
a-na-am3 ki-ce-er ba-ab-jar
cag4-zig3-ga x x
eme-gir15-e bi2-in-x
saj-ki du ga x da silaj-je26 x
igi ba-e-da-e-ce
x (x) ud cu2-am3
x lu2 gi-gur-da x du x
cag4 gen6-na x
x-bi dili nu-ub-x x
ur &jic;kiri6 dur2-ra
ur an ti mu2-a
ur an mar gal5-la2 an ki
ur-gir15
amac saj
im-mi-
ur-bar-ra he2-gu7-x
x ud igi he2-bi2-ze2
en-na ur tur-re i3-buluj3-en-e-ce
u5-munu4&mucen;
munu4 tilla2
i3-ib2-buluj3
kug-zu nam-kug-zu na-an-ak-e
u3 je26-e am3-ma ni2-bi na-
umuc lu2-ulu3 ki dijir-ra-kam
ga-kij2-zu-ce3 mu-nu2 ba-an-x
ga-du8 ga-du8-a
u3-mu-un &im;cu-rin-na-(x) ba-an-kur9
hu-mu-un-kac4-e hu-mu-un-sar-re
hu-mu-un-er9 ib2-il2-il2
bi2-in-dug4-ga lu2 dijir in-tuku-am3
lu2 dijir-ra-a-ni nu-mu-un-kal-la
edin-na mu-un-cub ad3-bi nu-ja2-ja2
ibila-a-ni alal-am3 gidim-ma-a-ni a nu-naj
&urud;tun3 nagar-ka
na4 simug-ka
cim dug3-ga lu2-kurun-na-ka
i3-jen-jen-na-ke4-ec i3-kac4-kac4-na-ke4-ec
ba-an-tum3 ba-an-tum3 mu-ce3 i-ib2-la2
&lu2;lil2
gi4-in gi4-ne na-an-
gi4 nij2-nam-ma al-
e-ne-ne zu x
nam-sag9-ga in-tu-ud
nam-tag al-du8-e
nam-til3-la in-tu-ud
x (x) x u3-tud-da
dijir-re-e-ne
gi-izi-la2 al-tum2-tum2-me-ec
ga-am3-dug4 a-na-am3 cu ba-ni-in-ti
nam-ba-an-dug4-ga-ac a-na-am3 ba-ab-dirig lu
nij2 ni2-ju10 ba-ab-dul-dul a-na-am3 ki-ce-er ba-ab-jar
x mucen hi-li sud-sud x
x ne al mucen nu-x
x gu3 de2-a-bi al mucen x x
x x
x x-a us2-sa-a-bi
e2-gal-la-kam
&ance;kunga2 ninda2-zu i3-zu-de3-en
u3 ama-zu i3-zu-de3-en
muc-e ki-ur3-bi jiri2 ki-in-dar-bi
kir4-e ki-e3-bi he2-ni-in-kij2-kij2-e
ur-bar-ra gu2 a-ba-da-ak-e
ur-mah-e mi-ni-ib2-il2-e
dar&mucen;-e ba-kur2-kur2
&u2;numun2-ta &u2;numun2-ce3
dar&mucen;-e 50-am3 ib2-tu-ud
buru4&mucen;-e i3-il2-il2 a2-bi nu-sud-sud-dam
uga&mucen;-gin7 nij2 ka-zu-ce3 i3-cub-ma
jissu-zu-uc igi am3-bar-bar-re
lu2 nij2-gen6-na zi-bi he2-u3-tud
nam-til3 he2-su3-ud-de3
lu2 nij2-gen6-na zi-ni al-su3-ud
nam-til3 saj rig7-bi
kug tuku-e za-gin3 tuku-e gud tuku-e udu tuku-e
kan4 lu2 ce tuku-ka ud mi-ni-ib-zal-zal-e
ur-gir15 ma2-addir-ce3 nij2 na-me nu-mu-un-cum2
u3 &jic;ma2-addir-ra cu am3-sag3-sag3-ge
dub-sar-tur bar nij2-gig-ga
&u2;numun2 ki-nu2-ni nu-um-zig3
inim du14-da-ka nam-cec-e mu-un-dim2-dim2
ki inim-ma-ka nam-gu5-li ba-an-zu-zu
i3-jen-jen-na-ke4-ec i3-kac4-kac4-na-ke4-ec
ba-an-tum2 ba-an-tum2 mu-ju10-ce3 ba-an-dug4
ama-a-tud-ce3 su11-lum in-na-mar er2 ba-an-pad3
in-bul-bul cu-na mu-un-jal2 zu2 ba-an-zalag
lu2 u x (x) &d;inana x
e2 in-na-du3-e saj x saj ni
pec2 tur-re lu2 cu dab5-ba
erim2 al-kar-re-e-ce
in-nu in-dub2-ba in ma-an-dug4
su-lum nu-mu-un-mar su-lum mar ma-an-x
en-na kug-zu kug ba-da-an-na-ak
na-ja2-ah-e a2-ac2-bi sa2 bi2-in-dug4-ga
galam-da us2-a galam-a mu-ni-in-zu
kug-zu-ta us2-a kug-zu mu-ni-in-zu
ki an ab-dirig a-ba-a cu gul-la
gul dijir-ra na4-a jar-ra
nir-jal2-e ka dijir-ra-kam
ma2-gur8 id2-da &jic;gigir har-ra-an-na mu-na-da-jen
munus-e cag4 x mu-un-na-te
alan sukud-da u2-gin7 bi2-in-mu2
gidim mu-na-an-ug5-ga
u2 li na-ab-tum3-mu-e-ce
gu3 lal3-gin7 x (x)
mu-na-ab-x x nam-ba-na-ab-x
nij2 bi2-in-dug4-ga silim mu-na-ab-dug4
e2-bar-ra ec-kij2-zu-gin7 eg2-zu-gin7 pa5-zu-gin7
dub-sar-e a-na-bi-me-en
nam-kal-la
nij2-nam-ju10 ba-a-huj
lu2 tec2 nu-tuku-tuku hu-ru-um-bi
ance cag4 dirig-ke4 in-nu-da gu2-ni am3-ci-la2
uga&mucen;-gin7 munu4 gu-la-ce3 igi-zu am3-da-jal2
lu2-ulu3 dijir-da nu-me-a a2-tuku i-bi2-za la-ba-ci-jal2
lu2 nij2-gen6-na he2-cub-ba zig3-ga-bi a-ab-gu-ul
ha-la ha-la-ce3 ja2-ja2 nij2-gig &d;utu-kam
an hul-ba di-bi gi4-gi4 jickim zid an-na
x
amar anzud&mucen;
&jic;ilar ka
amar anzud&mucen;
ur-saj &d;nin-urta
&jic;gag ka
amar anzud&mucen;
x x x
dug4-ga-ni-ta &jic;tukul-zu hul-a mu-ni-in-tag
me cu-ja2 cu ba-ba-ju10-ne me-bi abzu-ce3 ba-an-gi4
jic-hur cu-ja2 cu ba-ba-ju10-ne jic-hur-bi abzu-ce3 ba-an-gi4
dub nam-tar-ra-bi abzu-ce3 ba-an-gi4 me ab-la2-e-en
inim amar anzud&mucen;-ce3 &d;nin-urta lul-ac ba-an-si
&d;nin-men-na-ke4 a-nir im-ja2-ja2
je26-e me-bi cu-ju10-uc li-bi2-kur9 nam-en-bi nu-ak-e
je26-e e-ne-gin7 ec3-e abzu-a nu-mu-un-til
a-a &d;en-ki inim mu-un-dug4-dug4-ga-a abzu-a ba-da-an-zu
ur-saj &d;nin-urta amar anzud&mucen;-de3 cu-ni bi2-in-ti
ki &d;en-ki-ka3-ce3 abzu-ce3 im-ma-da-te
&d;u4-ta-u18-lu amar anzud&mucen;-de3 abzu-ce3 ba-an-gi4
en-e ur-saj-ra ba-ci-hul2
a-a &d;en-ki ur-saj &d;nin-urta-ra ba-ci-hul2
en &d;nu-dim2-mud-e mi2 zid mu-un-i-i-de3
ur-saj-e dijir cec-zu-ne-a dijir na-me ur5-gin7 nu-mu-un-ak-e
mucen &jic;tukul kalag-ga-zu bi2-dab5-ba-ce3
ud me-da ud ul-le2-ce3 gu2-bi jiri3-zu ba-gub-be2-en
dijir gal-gal-e-ne a2 nam-ur-saj-ja2-zu me-tec2 he2-i-i-ne
a-a-zu &d;en-lil2-le nij2-dug4-zu he2-ak
&d;nin-men-na-ke4 kij2-sig10-ga-zu na-an-dim2-e
za-e-gin7 ni2 na-ab-tuku dijir na-me igi-zu-ce3 cu si sa2 na-an-sa2-e
itid-da ec3-e abzu-a igi-du8-a e2-zu saj he2-us2
an zag gal-la mu-zu he2-pad3-de3
ur-saj nam-tar-ra-bi cag4-bi nu-hul2
ki-gub-ba-ni a-ji6 i-im-ku10-ku10-ge i-sig7-sig7-ge
cag4-bi nij2 gal-gal i-im-bal-bal cag4-bi i3-kur2-kur2
inim da-bi nu-ub-tuku-a bar-bi i-im-dug4-dug4
ur-saj &d;nin-urta igi-bi ki-car2-ra ba-ni-in-jar
lu2 na-me nu-ub-dug4 cag4-bi zi nu-x-x
en gal &d;en-ki ki ni2-te-na-ke4 inim cag4-bi ba-x-zu
ec3-e abzu-a a-ji6 mud i-im-tuku4-tuku4-e
sukkal &d;isimudx(pab.nun.me.ezen)-de3 e2-e jiri3 mu-un-ru-gu2
ur-saj &d;nin-urta ed2-de3 nu-mu-un-ce-ce
sukkal &d;isimudx(pab.nun.me.ezen)-de3-ec2 cu-ni ba-an-zig3
&d;en-ki-ke4 im abzu-a ba-al-gu7 ba-da-an-dim2
ki sun5-na kan4 abzu-a ba-al-gu7 ba-da-an-gub
&d;en-ki-ke4 ki-lul-la-ke4 mu-un-na-ab-dug4-dug4
ki-gub-ba ba-al-gi4-ce3 ba-da-an-tum3
ba-al-gu7 ejer-ra-ni sa-bi ba-da-an-dab5
ur-saj &d;nin-urta jiri3-bi ba-da-an-gi4
&d;en-ki nu-zu-gin7 a-na-am3 ne-e im-me
umbin-jiri3-bi ki bi2-in-hur habrud hul ba-da-an-dun
ur-saj &d;nin-urta cag4-bi ba-da-an-cub
ur-saj-e ga-x x ed3-de3 nu-mu-un-zu-am3
ba-al-gu7 jiri3 umbin-jiri3-bi ba-an-sur-sur
en gal &d;en-ki-ke4 gu3 mu-un-na-de2-e
me x kur-ta mu-ni-in-nijin2-nijin2 mu-pad3-de3
je26-ra saj jic ra-ju10-uc igi-zu mu-e-jar-ra-am3
x-bil2-ga gal-gal di je26-e bi2-ib2-ja2-ja2 je26-e bi2-ib2-zi-de3
za-e je26-ra a-gin7 igi-zu mu-jar-ra
ki-gub-ba-zu a-na-am3 mu-ra-an-dab5 a-ra2-bi a-na-gin7-nam
nam-kalag-ga-zu me-ce3 ba-an-jen nam-ur-saj-zu me-a
hur-saj gal-gal-e mu-ni-in-gul-gul e-ne-ec2 a-na-am3 mu-ed3-de3
&d;nin-men-na-ke4 inim-bi ba-da-an-pad3
tug2 bar-ra-na al-bir7-re kac4 im-sar-sar-re
u2ug gu7-gu7-ju10-uc za-e a-ba-a mu-ra-ab-tum2
lu2 saj-bi mu-un-bul-bul ba-x-x-un-gil-x za-e a-ba-a mu-ra-ab-tum2
&d;am-an-ki mu-bi nu-me-a u4-gu7-gu7-nu-de2-de2 mu-bi-im
nam-uc2 cu jar nu-tuku-a za-e a-ba-a mu-ra-ab-tum2
e2-kur-ra e2
cu il2-la-zu-ce3 dijir gal-gal-e-ne
ur2 kug til3 nij2 dug3 dirig-zu-ce3
bal dug3-bi-ce3 jal2-jal2-la ab x
&d;ic-me-&d;da-gan dumu &d;en-lil2-la2
e2-gal-mah e2 nam-nin-a-za ul
x nun-ne2 &jic;mec3 pa mul-la x
nam-til3-la-ni dug3-ge dajal &d;ic-me-&d;da-gan
ki dag.kisim5×x kug dumu an-na ka x
x ejer-bi
di kud-ba kur-re he2-si
x igi bar ceg12 e2-kur-ra-ka
sa-jar-ra-am3
&d;da-gan sipad &d;ic-me-da-gan-na dumu &d;en-lil2-la2-x &tug2;pala bar-ce3 cu
jic-gi4-jal2 sa-jar-ra-bi-im
en mah me an-na me ki ka hi gal
&d;da-gan en mah me an-na me ki ka hi gal
&d;ic-me-&d;da-gan kalam-ma mi-ni-in-suh  cu hu-mu-e-
u18-ru12-bi-im
a-da-ab &d;da-gan-kam
&d;cu-&d;suen lugal en gaba-jal2
nam-zid-tar-ra &d;en-lil2 mu-zal-le
inim in-na-an-dug4
me-ta-am3 nam-zid-tar-ra
e2 &d;en-lil2-la2-ta
bal gub-ba-ju10 bi2-silim-ma-am3
ki gudug-e-ne-ka udu-bi-da i3-gub-bu-nam
e2-ju10-ce3 al-du-un
nam-mu-un-gub-be2-en
jiri3-ju10 ud tab2-tab2
a-ba-am3 za-e-me-en lu2 en3 mu-e-ci-tar-re-en
je26-e &d;en-lil2-me-en
&d;en-lil2-le igi-ni mu-ni-in-gi4
uga&mucen;-ac u3-mu-ni-in-kur9
gu3 al-de2-de2-e
uga&mucen; nu-me-en &d;en-lil2-me-en
nam mu-tar-ra je26-e &d;en-lil2-me-en a-gin7 bi2-zu
ud en-me-car2-ra cec ad-da-zu lu2×kar2-da-a
nam-&d;en-lil2 ba-e-de6-a ud-de3 en-gin7 nam ga-zu-e-ce
kug he2-tuku za he2-tuku gud he2-tuku udu he2-tuku
ud nam-lu2-u18-lu al-ku-nu
nij2-tuku-zu me-ce3 e-tum3-ma
&d;en-lil2-me-en nam mu-tar-ra
a-ba-am3 mu-zu
nam-zid-tar-ra mu-ju10-um
mu-zu-gin7 nam-zu he2-tar-re
e2 lugal-za-ka e3-a
ibila-zu e2-ja2 si sa2-e he2-en-dib-dib-be2-ne
zi im-mi-x-x
na dug4-ga-ni cu zid jar
x-na hi-li sud e2-kur-ra
mi dijir gal-gal-e-ne en gal mah an-na
ki-tuc dijir na-me har
mah en kur ki-gub-ba a-a &d;nanna
itid ud-sakar gu-a gen6-ne2 mu ki-bi-ce3 -jar
x uj3 lu-a nam-til3
x kur-kur si sa2-sa2
&id2;idigna &id2;buranuna-bi a zal-le tum3  kur-re
x ce gu-nu
ki dajal-e u2-cim
mu x nu
en &d;ic-me-&d;da-gan
x x ki cu mu-a-da-jal2 za-da hul2 -en
x x mah an-e &d;en-lil2-le a-a &d;nanna saj-e-ec rig7 x x
x x zalag-ga ni2 u3-mu-ni-gid2 ud-de3 sa2 i-x-dug4
-na cu gal du8-a-bi ki-a u3-mu-ni-ge-en
ud nu2-a itid cu du7-a-zu uj3-e u3-x-pad3
en kur-ra di gal mu-ku5-re6-en ka-ac mah mu-bar-re-en
&d;en-ki &d;nin-ki en gal nun gal en nam tar-re-bi
e3-a ka-za-ke4 ca-ba-an-sug2-ge-ec a-a ud-sakar u3-tud mu-ci-x-ec
nun nij2-si-sa2 ka-ga14 i3-ni-jar nij2-du7 pa bi2-e3
cag4 ud mu-a-dug3 nam ki-bi-ce3 ud mu-a-tar me-lem4-zu ud mi x
jic-he2 dajal-la jir2 ud mu-ni-bur2 ku10-ku10 (x) mu-a-dadag
e3-zu-ce3 sizkur2 a-ra-zu-a &d;a-nun-na x im-ma-sug2-sug2-ge-ec
ud-sakar dalla e3-a hi-li gur3-ru u6 di dug3-ga-zu-ce3
nin gal ki-ur3-ra ama &d;nin-lil2 x-ra hul2-la mu-ni-ib-du
e2-ja2-jic-cu2-a ki-tuc cag4 hul2-la e2-gal ni2 guru3-na
nin zid mah ab2 zid mas-su2 a x x x (x) x a-ra-zu ca-ba-an-de6
sa-gid2-da-am3
en dadag &d;ic-me-&d;da-gan x x x a2 nun hu-mu-te-jal2
jic-gi4-jal2 sa-gid2-da-am3
en an-na men gal mah-bi im
x &d;nin-lil2 x
cag4 mu
mu mah-a-ni an  x x lugal an x x
a-a-zu me-ta me ma-ra-an-cum2 en &d;nu-nam-nir-e
nam tar-re a-ra2 nam-&d;en-lil2-la2 saj-e-ec hu-mu-rig7
saj mi-ri-ni-il2 en gal &d;en-lil2-le nun-ba mi-ni-in-kur9-re-en
men aga zid barag mah kug-ga dalla mu-ra-ni-in-e3
kur-kur ku6-gin7 zag dug4-ga-ba saj kece2-bi ma-ra-an-cum2
su8-ba-gin7 x x  nun kur-kur-ra-ke4
an ki cu2-a-ba za-e na-an-na dijir na-me x ti
muc3 kug an kug-ga x-ra mac2-zu ud-gin7 x -e
buru14 ezen gal hi-li si-a-ba kalam ci-im-ci-hul2-x
uj3 saj gig2-ga a-a-bi-gin7 igi-bi cu-mu-a-ci-jal2
en gal ga-til3-le jic tuku-me-en ki aj2 kalam-ma-me-en
urim2&ki; uz3-saj gal ki-en-gi-ra iri an-da mu2-a
ul-ul-la ec3 mac2-a du3-a &e2;tur3 cag4 hul2-za
ha-ra-ni-ib-ac a-ra2-e &d;ic-me-&d;da-gan x ab2 kug-ga saj ne
ninda2 gud dug3 ha-ra-ni-ib-u5-e numun zid ha-ra-ab-i-i
i3 saj ga saj ga unu2 kug-za ni (x) hu-mu-pec-pec-e
x x mah gaba nu-ca x mac2-za-ke4 (x) x-e
x x ki nin ki mah x x x x x x x
x x x ma jic-hur  si ha-ra-ab-sa2-sa2-e
x ba im cim  ha-ra-ab-x x
x x x kug-sig17 si-a-zu nin x x &d;nin-gal
x x-ba ud-gin7 dalla he2-ni-in-e3 hu-mu-a-til3-en
x x gal-la &d;ic-me-&d;da-gan x x hu-mu-ra-ab-be2
sa-jar-ra-am3
x x &d;ic-me-&d;da-gan dumu &d;en-lil2-la2  nu-kur2-ru-da he2-a
jic-gi4-jal2 sa-jar-ra-bi-im
en gal an kug-ta nam tar-re gal-an-zu
x x en dadag an kug-ta nam tar-re gal-zu
&d;ic-me-&d;da-gan dumu &d;en-lil2-la2 mas-su2 a-ba-ra ki-i gal he2-na-a-aj2
u18-ru12-bi-im
a-da-ab &d;nanna
ki
ud nu2-a
uj3
en kur-ra
ka-ac
&d;en-ki &d;nin-ki
en
e3-a
a-a x
nun nij2
cag4
e2
e2-gal ni2 gur3-(x)-na
-e
x ezen
x
x x
x x ga
x-gin7 ki kug x e
x x x x (x) x-na
ha x (x x) tu x
gi &d;en-x x e
x x x x
&d;en-x ri
&d;ic-x-x-da-gan-na
-mu-x-ab-be2
sa-jar-ra-am3
&d;en-lil2-la2
-a
jic-gi4-jal2 sa-jar-ra-bi-im
x zu
u18-ru12-bi-im
a-da-ab &d;nanna-kam
ma-a-a u5-jen-na x x-ju10-ne
ma-a-a u5-jen-na sa-sa-ju10-ne
ga-ca-an-jen abzu-ce3 di-da-ju10-ne
e2 &d;mu-ul-lil2-la2-ce3 kur9-ra-ju10-ne
ga-ca-an kur-ra dirig-ga me-e-jen-na
i-bi2 &d;mu-ul-lil2-la2-ce3 gub-ba-ju10-ne
ud zalag e3-a me-e-jen-na
ka me3-ka gub-ba-ju10-ne
mac2-saj kur-kur-ra me-e ci-in-ga-jen-na
murub2 me3-ka gub-ba-ju10-ne
lipic me3-a a2 nam-ur-saj-ja2 me-e ci-in-ga-jen-na
hac2 me3-ka di-da-ju10-ne
mar-uru5 ce3 il2-la me-e ci-in-ga-jen-na
ejer me3-ka us2-sa-ju10-ne
nu-nus du-a me-eba-e-jen-na
e2 kac-a-ka tuc-a-ju10-ne
nu-nus-jen cul giri17-zal-la me-e-jen-na
ki du14 gub-ba-ju10-ne
munus dim3-ma til3-la me-e-jen-na
kan4 ec2-dam-ma-ka tuc-a-ju10-ne
kar-ke4 mu-lu mu zu me-e-jen-na
mu-tin-na gu5-li-ni munus-e ma-la-ga
dijir-ra ga-jenmi kur-ra dirig-ga-jen-na
dijir-ra &d;du5-mu-zid-da ga-jenmi kur-ra dirig-ga-jen-na
kur cu-ju10-ce3 kur me-ri-ju10-ce3
elam&ki; cu-ju10-ce3 jiri2 kij2-a ur2 ma-la-jen
dim3-me-er buru5&mucen;-me-ec me-e mu-tin-jen
&d;a-nun-na du7-du7-me-ec me-e sumun2-jen
dumu mah-di-di &d;mu-ul-lil2-la2-jen
gal-di a-a-ju10 &d;suen-na-jen
ga-ca-an-jen cu dug4-ga &d;nu-dim2-mud-da-jen
i-bi2-ju10 il2
i-bi2-ju10
x
nam-til3 u3-mu-un-na
nam-til3 lugal-la
zi cag4-ge si-a
iri ki-bi gi4-a
ka-ka nij2 sag9-ga
me-ri ki-a sig10-ga
cu-um-du-um car2-re-ba
a sur-sur-ra de3-mu-
ma2-addir a-ra-zu a-ra-zu lu2
ni2-ju10 il2-la ni2-ju10 il2-la
nam-til3 u3-mu-un-na ni2-ju10 il2-la
nam-til3 lugal-la ni2-ju10 il2-la
zi cag4-ge si-a ni2-ju10 il2-la
&gi;en3-bar kuara&ki; ni2-ju10 il2-la
&gi;en3-bar sag9-sag9-ga ni2-ju10 il2-la
iri ki-bi gi-a ni2-ju10 il2-la
ka-ka nij2 sag9-ga ni2-ju10 il2-la
me-ri ki-a sig10-ga ni2-ju10 il2-la
cu-um-du-um car2-re-ba ni2-ju10 il2-la
a sur-sur-ra de3-mu-
ma2-addir a-ra-zu a-ra-zu lu2 x
in-ja2-e-re7-de3-en in-ja2-e-re7-de3-en
me-en-de3 cudu3-de3 in-ja2-e-re7-de3-en
cudu3 u3-mu-un-na-ce3 in-ja2-e-re7-de3-en
cudu3 lugal-la-ce3 in-ja2-e-re7-de3-en
cudu3 ub-ba-ke4 ub-e mu-ni-
cudu3 da-ke4 da-e mu-ni-
ama &d;inana an-na-ke4 hi-li-a
mu-gi17-ib nijin3-jar-x hi-li-a mu-ni-
cir3-nam-cub &d;inana-kam
hur-saj gig2-ju10 im-babbar ba-an-mu2
ama-ju10 &jic;tir-ta lu2 mu-ci-in-gi4-in
cu dab5-ba-ju10 ma-an-cum2
&d;nin-kilim nij2 hab2-ba (x) gu7-gu7-ju10
dug i3-nun-na-ce3 gu2 nu-mu-da-an-la2
cah2 niga ab-cum-u3-de3 nij2 i3-gu7-a-ju10 ga-ab-sug6-e-ce
&cah2;ze2-eh tur-re cu al-gud-gu4-ud-de3
sag9-ga-ac je26-e nu-gu7-e-ce
en-gin7 du3 saj-gin7 til3
saj-gin7 du3 en-gin7 til3
e2 gul-gul-e kug i3-gul-e
e2 gul-e kug-sig17 i3-gul-e
dam u3-mu-un-si gam-am3 am ug5-ga-am3
u3-mu-un-si gam-am3 arad ug5-ga-am3
ga-gid2 mu-ra-ab-kud
cu-bi bar edin-na mu-da-du
-ce3 a-na-ak
he2-en-zu
-am3
x x
&d;en-lil2-le a-na-am3 in-ak in-bul-bul
&urud;cukur in-sig10 su mu-ni-ib-te-te
&d;utu bar-ra he2-en-ni-cu2 ni2-zu cu nu-zu-a kur9-ni-ib
jic-cub us2-sa ama-zu hul2-la
kac4 dug4-ga-ab dijir-zu hul2-la
igi il2-la-za dam tuku-ba-ni-ib
&d;inana-ke4 dam ur2 kum2-ma ha-ra-an-nu2-e
dumu a2 tal2-tal2-la ha-ra-an-ba-e
ki nij2 sag9-ga ha-ra-ab-kij2-kij2-e
u2 dam-da ze2-eb u2 ama-da ze2-eb
&d;ezina2-&d;ku3-su3 e2-a he2-me-da-an-til3
&kuc;ummud zi lu2-kam &kuc;e-sir2 igi lu2-kam
dam dim4-ma lu2-kam dumu-nitah jissu lu2-kam
dumu-munus saj cu jar lu2-kam e2-gi4-a gal5-la2 lu2-kam
mussa-tur uc x x x
&uzu;suc2 al-ze2-eb &uzu;i3-udu al-ze2-eb
ga x
kuc x
u5&mucen;
lum-lum
um&mucen; al-sah6 gu-du-bi am3-kar
um&mucen;-gin7
um&mucen;
mucen
mu
har-da mul-an  ku6-da engur-ra
e2-ta e3 sila-ta kur9-ra geme2 nin-a-ni jicbum-ma-ni bi2-in-tuc
gi4-in an-ba pa nu-um-e3 ga-ca-an-a-ni mu-ni-ib-gu-ul-gu-ul
gi4-in-jen ga-ca-an-ra ce-er nu-mu-un-na-ma-al
mu-ud-na-ju10 ga-an-ze2-e-ce
x
kug-zu
gal-an-zu a-ra2
is-hab2 ki-bid3-da (x) cu ca-an-ca-ca-da
cu-ni bid3-da ba-ni-in-gid2
kug x
x
x
id2 mah ki-mah-(x)
an-ur2 an-cag4-ga ninda cag4-gal-la-ni-ce3 bi2-in-tur
cu kalam-ma-ni-ta ce ba-an-da-tur
an dumu-munus dijir-da he2-e
ninda-ni nij2-ussu-zug4 x he2-a
lu2 nu-mu-un-cu2-cu2
ninda pad-pax(pad)-ra2 cum2-sikil zil2-la2 ninda e2-dub-ba-a
dabin a-cag4-ga &uzu;suc2-am3
x x
tec2-e he2-il2-il2 za-e lag-ga he2-dur2
(x) &jic;al ed2-de3
x (x) &jic;al x ed2-de3
-ni-in-sa2
tuku-a
nu-su-a
x (x) x-e
ib2-su-su-e
ur umma&ki;
ki x
ab x x (x) il2 ur curuppag&ki;-ka
gu7 u3-bi2-ib-be2 ba-an-dab5-be2-ec
ze2-ze2 an-ze2
an ku ug ba-ab-gu7
sipad cu-nim-ma engar cu-nim-ma
juruc-e ud tur-ra-na-ka dam ba-tuku-tuku-u2-a
a-ba-a mu-da-ab-sa2-e
te-a-ni
x x x
x
x x
x x x
di
-gu7-e
-bi
ma2-gur8 &d;en-ki-ke4 kar he-jal2 nam-ce3 ma-ra-ni-in-tarar
a-a &d;en-lil2-le igi zid mu-u3-ci-barar
nin-zu-u3 &d;nin-lil2-le u3-tud-zu bi2-in-dug4
ux(pa)-a zid lugal cul-gi-da a2-zu mu-da-an-aj2
jectug3 dajal-la-kam sa2 gal mu-u3-ci-in-pad3
sipad-de3 ud ji6-a u3 nu-mu-u3-ci-in-ku4-ku4
igi-jal2-tuku jic-hur-re kij2-ja2 kug-zu nij2-nam-ma-ke4
&jic;tir gal-gal-la erin gal ma-ra-an-ni-in-kud
me-zu-u3 cu bi2-du7 u6-e ba-an-gub-be2-en3
tug2 x sig10-ga gu-a tag-ga-a-zu-u3 ki x x x x x-me-en3
kid-mah-hal-zu-u3 ud a2-dam kug-ge dajal-bi si-a-me-en3
jic-cu-dim2-zu-u3 muc-cag4-tur3 sim-dam ak cu-ba nu2-me-en3
gi-muc-zu-u3 ucumgal ki-nu2-bi-a u3 dug3 ku4-me-en3
&jic;mi-ri2-za-zu-u3 muc sig-sig kur-ku cag4 ki tab-ba-me-en3
&jic;eme-sig-zu-u3 a-ji6 &id2;buranuna kug-ga tec2-ba gun3-gun3-me-en3
&jic;u3 &jic;har-ra kece2-kece2-ra2-zu-u3 ki ja2-ar-ja2-ra-bi
kun-saj pu2 kur-ra si sa2-a jic x x sig9-si-ig-ga-me-en3
&jic;lu kug-zu-u3 he2-jal2 jar-jar-ra-a ki he2-us2-sa-me-en3
jic-hum-zu-u3 abzu cag4-bi-a barag mah-a ri-a-me-en3
&jic;igi.x-zu-u3 arattax(lam×kur.ru.da)&ki; gi16-sa cu ja2-ar-ja2-ra-me-en3
kan4 ud e3-ce3 jal2-la-a-zu-u3 &d;nin-uc&mucen;-a
umbin-ba nij2 x x mi-ni-ib2-la2 a2 mu-u3-sud-sud-e
ac-me kug-sig17-ga gun3-a-zu-u3 &kuc;usan3 il2-la-a-bi
i3-ti nij2 giri17-zal kur-kur-ra zid-de3-ec2 e3-a-me-en3
an-ti-bal me nam-lugal-la-ka ce-er-ha-an dug4-ga-zu-u3
tir &jic;ha-cu-ur2-ra a sig ja2-ra jissu dug3-ga-me-en3
kid.cu2-zu-u3 u2-si-an mul ed2-de3 ni2 huc ri-a-me-en3
gi-zi di4-di4 pa12-pa12-al il2-la saj sig10-ga-zu-a
cag4-ba mucen buru5&mucen; ambar kug-gin7 ad mu-ja2-ja2-ja2
mur ca-a-bi du9-du9-u3 &dug;cakir3-ra-gin7 cag4-ge dug3-ga-bi
&d;en-lil2 &d;nin-lil2-ra hul2-la-gin7 mu-ni-ib2-ja2-ja2-ja2
&jic;zi-ganan-zu-u3 kij2&ku6; mah a tal2-la ka ki-sal4-la-me-en3
-zu-u3 alim ki gal-la ni2 il2-il2-a-me-en3
ec2 ma2 gid2-zu-u3 &d;nirah dar-a kalam-ma la2-a-me-en3
&jic;dimgul-zu-u3 uz3-saj an-na ka i-i-me-en3
&jic;ad-us2-zu-u3 ur-saj ur-saj-ra si sa2 sig10-ga-me-en3
ma2-saj-zu-u3 &d;nanna ur5-ra-ac sag9-ga -me-en3
ma2-ejer-zu-u3 &d;utu an-ur2-ra -me-en3
a2-sumur2-zu-u3 ne ja2 ha x -me-en3
sa-gid2-da-am3
ezen kug bi3-lu5-da gal-gal
sipad zid cul-gi-re ki-bi-ce3 mu-ja2-ar-ja2-ar
nibru&ki;-a dijir gal-gal-e-ne a kug mu-tu17-tu17-u3-ec2
iri&ki;-a nam ki-bi-ce3 mu-tarar-e me zid mu-hal-hal-e
ama kalam-ma &d;nin-lil2 lu2 sag9-ga e2-ta nam-x--e3
&d;en-lil2-le ab2-cilam kug-gin7 gu2-da mu-ni-in-la2
barag kug-bi dur2 im-mi-in-ja2-re-ec2 nij2 mi-ni-ib2-gu-ul-gu-ul-ne
ma2-gur8 mah x x du &id2;idigna-a he2-du7-bi
id2 hal-hal-la i3-kur9-ru x a mul-mul-la x x x x x x
cita2 saj 5 mitum(tukul.an) jic-gid2-da cu-nir a tu5-a igi-ce3 im-da-x
ur-saj &d;en-lil2-la2 &d;nin-urta saj-bi-a mu-jen
addirx(pa.jisal.dir.pad) dajal-zu-u3 jic-u3-sal4-la-bi-e si im-sa2-sa2-e
ma2-gur8 gi-dirig kug-ga &jic;gi-muc kug-bi
lu2 addirx(pa.jisal.dir) la2 cir3 kug
nin x nam-mah gal-gal-ni mi2 mu-
munus zid-da &d;nin-lil2 hul2-la-e cul-gi mu-
ki-en-gi urim2&ki;-e nij2-hul2-la sag9-ga x
ma2-gur8 kar me-te-a-ji6-a a-ne sud i3-im-me
jic-gi tum-ma-al&ki; &d;en-lil2-la2-ka a2 mu-sud-sud-e
gud du3-gin7 saj mu-ni-ib2-il2-il2 gu2 mi-ni-ib2-mar-mar
i3-si3 zig3-ga-a gaba im-ra-ra-ra a cu ni10-ni10 i3-ha-ha-ha
a cag4-ga du-bi engur-ra ku6 im-ci-hu-luh-e
a bar-ra du-bi he2-jal2-e mul-ma-al im-mi-ib2-za
gi-dirig kug-ge nam am3-us2 nin tum-ma-al&ki; a-ra-zu x x x
ama a-a &d;en-lil2-la2 an lugal dijir nam tar-re giri17 cu x mu-ni-jal2
&d;nin-lil2-da ki jicbunx(ki.bi)-na-ka zag-ge mu-ti-ni-ib2-si-ec2
cul-gi sipad nidba gal-gal-la-ni mu-ne-ci-ib2-dib-dib-be2
ud nam-he-a mi-ni-ib2-zal-zal-ne ji6 i3-im-i-i-ne
lugal ma2-gur8 kug du8-a-ra nam mu-ni-in-tar-re-ec2
nam tar-ra-a-bi ul-le2-a-ce3 nij2 saj-ba du-am3
gaba kalam-ma-ka ud mu-u3-ja2-ar &d;utu-u3 dalla bi2-e3
ma2-gur8 gaba ri-bi-a nam am3-mi-ib-gu2-un-gun2 gu3 mur mu-ca4
nin-mu-tum2 id2 mu he2-jal2-la-ka a cu ti-a-am3
ectub&ku6;-bi-e tun3:mu mi-ib2-gun3-gun3gu2 &d;en-lil2 i3-hul2-le
muc-u2&ku6;-e gu3 ja2-ar-ba a-ne mu-e &d;nin-lil2 i3-hul2-le
jic.cec&ku6;-ni ib2 mi-ni-ib2-li-e &d;en-ki i3-hul2-le
suhur-mac2&ku6;-e sun4-bi mu-u3-sud-e &d;nanna i3-hul2-le
x x x a-nun-na im-ci-hul2-hul2-le-ec2
x x x &id2;buranun-na saj mi-ni-ib2-il2-il2 du mi-ni-x
cag4 x  kur-ra-am3 a zal tum3-tum3-da
ma2-gur8 kug kar-re mu-ni-ib2-us2 nibru&ki; hul2-la-a-am3
&d;nin-lil2-le x x du-a-e lugal cul-gi-ra
igi hul2-la2 saj-ki zalag-ga-na mu-ci-im-bar-bar-re
sipad x x cul-gi mu gi16-sa lugal ezen-na
aga an kug-ge saj-za mu-ni-in-gen6-na ji6-bi ga-ra-ab-bad-bad
jidru kug &d;en-lil2-le ma-ra-an-cum2-ma-a ud-bi ga-ra-ab-sud-sud
&jic;gu-za &d;en-ki-ke4 saj ha-ba-ra-rig7-ga-a suhuc-bi ha-ra-ab-gen6-ge-en6
&d;nanna amar ban3-da a &d;en-lil2-la2 zid-de3-ec2 ca-mu-u3-tud
sipad nij2-du7-e pa e3-a x x x a a-la sug4-am3
nam-til3-zu-u3 tug2-ba13 kug-ju10-gin7 bar-ra he2-mi-ni-dul
sa-jar-ra-am3
&m;car-ru-um-ba-ni u3-na-a-dug4
&d;cu-&d;suen lugal-zu na-ab-be2-a
lu2-kij2-gi4-a mu-e-ci-gi-a-ju10 dirig cag4-ce3 x
ud e3 a2 aj2-ja2-ju10 ja2-a-gin7-nam ma- li-bi2-ib-dirig-ge
ud ed2-da-zu-ne igi nu-ub-x-
je26-e a-na ma-ab-be2-en-na-x
cag4 ma-da-ka jen-a-zu-ne
ma-da a-ba e-te ji6 sa2 na-
lu2 gal-gal-be2-e-ne inim u3-
tukum-bi nij2 te-na-ja2 nam-ba-
ku-ne-ne kuc-a-ni
lu2 gal-gal-be2-e-ne cubtum6 he2-mu-e-da-sug2-
tur-tur-ne-ne tur-ne-ne ub-ta-ri
e-ne-ne-gin7-nam ma-da
tukum-bi u3 lu2-jarza2-be2-e-ne
dib2-be2-de3-ac-am3
buru3-da-ne-ne nu-e-da-sig10-ge5
lu2-kur2-ra jar-jar-bi x
iri-bi zag-bi u3-ne-ec2
en-na ib2-ta-ab-ed3-de3 bad3-bi ab-ta-e3- na-ab-ta-bal-e-ne
nitah-bi u3-gaz
munus-bi erin2-bi iri ma-da-ka-zu dib2-ba-am3 la-ab-x (x)
a2-ce3 mu-e-da-aj2
a-na-ac-am3 ja2-a-gin7-nam nu-ak
lu2 gaz-de3 igi hul-hul-le-de3
iri gul-gul-de3 cu-zu-ce3 nu-jar-ra
nam-nir-jal2 mu-ra-cum2
ud bad3 igi ta da kam &d;cul-gi ad-da-ju10 mu-un-du3-a
za-e-en-ze2-en in-nu
&jic;gu-za-ja2 &jic;gu-za &d;cul-gi-ra-ka in-nu
&m;lu2-&d;en-ki ensi2 ma-da zi-mu-dar&ki;-ce3
he2-mu-e-ci-du
60 ugnim-ma-ka he2-tum2
-ta he2-mi-ib-gi4-gi4
-ti pisaj-dub-ba bi2-tur-e a2 aj2-ta
mu-na-an-cum2-ma-ta bad3-bi he2-du3-a
u3 za-e erin2 cu-zu-ta i3-jal2-la
hi-ri-tum2&ki; ba-al-la2
ma-da dim2-ma-bi nu-kur2-ru-de3
nam-ba-cum2-mu-un-ze2-en
en-na ma-da nu-um-gen7-na-ta
erin2 nam-mu-un-du8-re-ze2-en
lu2-kij2-gi4-a-e-ne a2 aj2-ja2 ma-da
&d;utu ed2-da-bi ha-ma-tum3
a-ma-ru-kam
lugal-me u3-na-dug4
ensi2 sajja-ke4 na-ab-be2-a
a-cag4 da-ab-ta&ki; car2-car2-car2&iku;-bi
ec2-gar3 &d;en-lil2 &d;nin-lil2 u3 &d;nin-urta
cag4-bi-ta bur3-bur3-bur3&iku;-am3 bur3gunû-bur3gunû-bur3gunû&iku;-am3 cukur2 lu2 nij2-dab5-ba-ke4-ne
bur3&iku;-am3 sa-dur2 a-cag4-ga-bi
&m;iq-bi-sum2 u3 a-bi-qa2-ti-e inim mu-da-an-jar-re-ec
tukum-bi lugal-me an-na-kam
ra-gaba hu-mu-ci-in-gi4-gi4-ma
kij2 a-ak bulug a-cag4 inim dug4 hu-mu-ni-ib-x
su-bi-ce3 2(ac.ac) iku x bur3 ece3/ece3&iku; gaba a-cag4-ga-bi
&jic;al-ta ba-dub2 kij2-ce3 ba-ak
erin2 tah-hu-um engar cag4-gud lu2 &jic;apin-na nu-me-a
gud dili-dili-ta a-cag4 jic bi2-ur3
al i3-ak-en-de3-en lugal-me he2-en-zu
a-cag4 me-am3&ki; car2-car2-car2&iku;-am3
ec2-gar3 &d;en-lil2 u3 &d;nin-urta
cag4-bi-ta bur3gunû-bur3gunû-bur3gunû&iku;-am3
cukur2 lu2 nij2-pad-e-ne
su-bi-ce3 sahar 2(ac.ac) iku-ba me-a
al-ta ba-dub2 erin2-ta he2-x-a
kij2-ce3 sar a-cag4-ga lu2 apin-bi nu-bi
iq-bi-sum2 u3 a-bi-qa2-ti
inim mu-e-de-jar-re-ec
tukum-bi lugal-ju10
an-na-kam
ra-gaba hu-mu-un-gi4-gi4
kij2 ak bulug a-cag4-ga-bi
inim dug4-ga14 mu-ni-ib-x-ne
1 dug sukux(sukud)-ra2 alan gu3 de2-de2
nij2 izi sig9 me i3-kal-kal-am3 ejer-ra-bi na
mac gij4 mac gij4 ki im-du-a-kam
cub gij4 ki am muc-a-kam
an an-guru3 ki cu-ni-ce3 an-la2
cul-a-lum-bi al-il2-il2
u2-a-gin7 saj-gu2-ne-ka-ra ba-e-a-ed3-de3-de3-en
ud cu2-uc jic3-e a ab-ra-an
uc2 cag4-ba-gin7 gi duru5-a ab-la2-en
lu2 ga-cum dab5-ba-ni al-me-a lu2 du14-da-ka-na ba-an-kur9
&tum9;si-sa2 tum9 si-am3 &tum9;u18-lu lu2-bi sig10-ga-am3
&tum9;sa12-ti-um tum9 cej14-ja2 &tum9;mar-tu lu2 til3-ba dirig-ga
&tum9;sa12-ti-um tum9 he2-jal2-la gu5-li &d;na-ra-am-&d;suen
nij2 zu a-na-ac he2-en-de3-cu2
dim3-ma-ju10 ki na-aj2-ba-al
aj2 u2-gu de2-a-ju10 nu-ub-pad3-de3-en
mac2 a-a lu2 ba-ni-in-ed3-de3 kac-a su-bur2
x ul gu7-ju10 ab-x-e
lu2-tur ga nu-un-da-gu7-a ama-zu sumun2 kurun-a
ni2 tej3-ja2-ni nu-ub-da-an-til nij2-gu7 ab-ta-kud
a zig3-ga-gin7 pec10 he2-da-hul2
&id2;idigna a-u3-ba jal2-la-gin7 &d;en-lil2 he2-da-hul2
x sag9-ga-zu zu2 he2-kud
tug2 huj-ja2-am3 gada huj-ja2-am3
za-gin3 huj-ja2-am3 cu he2-ma-jal2
x x x su-ni i3-ce22-ce22 x x x
x engur a mu-de3-tah-e
ri
x x
-an-na x  bal-e-da
x x x-ci-ib2-guru3-gur3-ru
&jic;tukul a2 gud en3 ma-tar-re-e-ce
x x mu-na-ab-ci-gi-re-de3-x jic3-am3 jic ab-ra-ra
x ejer-ra-a-ni in-su-re-ec-a
ugu-ju10-uc am3-kum2-e-ce
x bi2-ed3-de3-ec jickim ba-ab-til3
tug2 ib2-taka4 ha-la dumu geme2-kam
ib2-ta-cub in-bul-bul-a bi2-in-ak
har.uc cu kece2-da-ni i3 ri-a i3 cec4-da-ni
aj2 sig10-ga a.numun2 mu-nu2-da-ni
&jic;kici16 nam-lu2-inim-ma
harub-ba-am3 im-ta-e3-a
cag4 nij2-kas7 nu-zu cag4 igi-jal2-tuku
lu2 a-cag4 ur11-ru-ke4 a-cag4 he2-ur11-ru
lu2 ce cu su-ub-bu-da-ke4 ce cu he2-eb-su-ub-be2
ka-bi kicib-gin7 mac-am3 bid3-bi u2-a ma3-ur3-am3
muc un-na-dab5 e-ne ka-inim-ma ba-ab-cum2-mu
ta-am3 u8-am3 ta-am3 a-a-lum-am3
ta-am3 ma-mu2 gi4-in-na-kam
ta-am3 sizkur2 e-re sig10 ki-in-na-kam
x x e-da-gu7 til-e-da-gin7
nij2 cu dug4-ga-ju10 ki dijir-ra-na nam-ba-e-til-en
ama er2 ce8-ce8 x x x har-ra bi2-ib2-gu7-en
ama-ju10 saj rig7  mu
geme2-ju10 al-me-a-gin7 e-ak-e
sig7-a a sig9-sig9 bi2-in-
lu2 x x x-ma-ab mu-cum2-e-ce
lu2 ur3-ra-ke4 lu2 e2-a til3-la-ka
mu-na-ab-be2-a im-ma-zalag-ge-e-ce
pirij-e e2 ni2-te-na-ka-da du3-a ab-la2-la2
lu2-im ib2-dab5-ba lu2 gen6-na ba-an-dim2
ki ab-kal dijir-ra-kam sahar-ra-am3 bi2-ib2-cu2-cu2-un
zig3-ga saj-nij2-gur11-ra-ka bid3 ab-gu5-ul
nam-sis-a bid3 ib-ra ka ba-an-kur9
gu-du-e ce10 dur2-e dug4-ge inim dirig-ge am3-ta-ab-tum3
ama sikil-sikil-la ma2-addir-ra a nu-tuku-me-en
nin me mah cu du7-a nam-a-ni gal-bi saj
&d;inana nam-juruc an ki-a an-ne2 ca-mu-na-an-
saj-kal dijir-re-e-ne pa e3 nam-a-ni
&d;inana an &d;en-lil2 e-ne-da nu ka-ac kalam-ma nu-bar (x)
saj-kug-jal2 &d;a-nun-na-ke4-ne nam-gur4 nam-
&d;inana u3-sumun2 zid nun-gal-e-ne nir-jal2 nin-e-ne
nam-mah-zu an ki-ce3 dalla e3-a me-zu me
ka ba-zu dug4 an-na an mu-sa4
nam-dijir-zu gu2-en-na zag dib-ba a-ra2 gal-gal
an-da urac-a gi ba-an-cum2-mu-un &d;en-lil2 x
zi-jal2-ba nam-nin-bi mu-un-ak barag x
jarza2 mah a2 aj2-ja2 ec3 abzu-a
lugal za-da nu nam-sipad kalam-ma-ce3 nu-un-
an &d;en-lil2 dug4-ga-zu-ta lugal-ra igi
dug4-ga-za an ki x nin
nam mi-ni-ib2-tar-ra-zu an &d;en-lil2
ha-am-mu-ra-bi lugal mi-ni-ib2-x
ub-ta 4-ba a2 aj2-ja2-e x
ud ma-dam mu he2-jal2-la til3
ha-am-mu-ra-bi x x
-ja2 kug-ga-a-am3
si sa2-sa2 me-e
gal4-la ki x x x-am3
-an-du7 nam-nun-na ba-an-du7
ki x x gam-e
igi ja2-ja2
si sa2-sa2 me-e
x cu ba
x x x x x
x  x
-ju10 gal4-la-ju10 ma x x
dijir-e ba-ab-du7-a-ju10
dur2-ra-ju10
x x x x-er-tab gun3-a-ju10
x x x x x il2-il2 dur2-ra-ju10
x x x x x-e mar-ra-ju10
x x x x x x dug4-ga-ju10
x x x e2-gal me-te-ju10
x x ma za ud zal-la-ju10
munus x x pa-za kucum4 tag-ga-am3
&d;dumu-zid-de3 a x e mi-ni-in-ga-ga
uj3 car2-re-da i-bi2-ju10 mu-ma-al
&d;dumu-zid nam-dijir kalam-ma-ce3 mu-pad3
&d;dumu-zid ki-ig-ga aj2 &d;mu-ul-lil2-la2-ra
mu mu-ni-mah nam mu-ni-tar
ama-ju10 saj us2 mu-na-kal
ad-da-ju10 silim-e-ec mu-un-na-e
a mu-ci-tu5 na-ma mu-ci-su-ub
cen a tu5-a x u3-mu-ci-gub
tug2-ju10 tug2 aj2 kalag-ga-gin7 si ba-sa2-e
&tug2;pala3 mah mu-na-kalag-ge-en
e3-bi-ce3 ma-ma-ma-an
-bur2-bur2-re-en
-ba-en
x
nin x x  an
uru2 bar e2 x x za-gin3 an
cag4 ec3-ju10 a-ra-zu-a mu-ni-
kug a-ra-zu-a mi-x-pad3-
x x tug2 kalag-ga ga-ca-an-an-na-me-en
gala-e cir3-ra mu-ni-ib2-
nar-e en3-du-a mu-ni-ib2-be2
mu-ud-na-ju10 mu-da-an-hul2-le
am u3-mu-un &d;dumu-zid mu-da-an-hul2-le
kurku2 ka ka silim a
ga-ca-an kur-kur-ra tur mu-ni-ib2-
u3-gul zi-zi nibru&ki;
u3-gul mar-mar tur an x
in-nin9-e ni2 silim-e-ec -e
gala-e cir3-ra mu-
&d;inana-ke4 silim-e-ec -e
gal4-la-ni cir3-ra mi-ni-
gal4-la jar-ra ne-en gag x
si-gin7 &jic;mar gal-e kece2
ma2 an-na ne-en ec2 la2
ud-sakar gibil-gin7 hi-li gur3-ru-ju10
kislah ne-en edin-na cub-
a-cag4 uz&mucen; ne-en uz&mucen; dur2-ra-ju10
a-cag4 an-na ne-en a ma-ra-ju10
ma-a gal4-la-ju10 du6 du8-du8-a a ma-a-ra
ki-sikil-jen a-ba-a ur11-ru-a-bi
gal4-la-ju10 ki duru5 a ma-ra
ga-ca-an-jen gud a-ba-a bi2-ib2-gub-be2
in-nin9 lugal-e ha-ra-an-ur11-ru
&d;dumu-zid lugal-e ha-ra-ur11-ru
gal4-la-ja2 ur11-ru mu-lu ca3-ab-ja2-kam
ur2 kug-ge a ba-an-tu5
kug-ga-am3 cen kug x
x x x
&d;nin-e2-gal kug-ga-am3
x ja2 x
nun-bi
-e dam
la
x x x
ur2 kug
jic.bil2 pa-pa-al mu-
ur2 lugal-la-ta zig3-ga-ni-ta
gu mu-un-da-zig3 ce mu-un-da-zig3
edin &jic;kiri6 giri17-zal-gin7 mu-un-da-ab-si
e2-nam-til3-la e2 lugal-la-ka
nitalam2-a-ni ul-la mu-un-da-an-tuc
e2-nam-til3-la e2 &d;dumu-zid-da-ka
&d;inana ul-la mu-un-da-an-tuc
&d;inana e2-a-ni hul2-la-e
lugal-ra u3-gul mu-na-ja2-ja2
ga sig7-a-ma-ab mu-ud-na-ju10 ga sig7-a-ma-ab
mu-ud-na-ju10 me-e ga de3-e-da-na8-na8
am &d;dumu-zid ga sig7-a-ma-ab
mu-ud-na-ju10 me-e ga de3-e-da-na8-na8
ga ud5-da-ke4 amac
nin car2-ra &dug;cakir kug-ja2 sug4-
&d;dumu-zid ga am-si-har-ra-an-na
am-si-har-ra-an-na ga-bi
u5 ga-bi ze2-ba-am3
u3-mu-un &d;du5-mu-zid  me-e ga de3-e-da-na8-na8
nitalam-ju10 ama5 nij2 dug3-ga x
&d;inana me-e a-ra-ab-gub-be2-en
e2-nam-til3-la-za igi mu-e-ni-ib2-gub-be2-en
su3-ra2-aj2 ki u6 di kalam-ma-kam
e2 nam kur-kur-ra tar-ra na-nam
uj3 zi-jal2-la si sa2-e-dam
&d;nin-e2-gal me-e a-ra-ab-gub-be2-en
e2-nam-til3-la-za igi mu-e-ni-ib-gub-be2-en
e2-nam-til3-la ama5 zi su3-ud-jal2-la-am3
&d;inana me-e a-ra-ab-gub-be2-en
e2-nam-til3-la-za igi mu-e-ni-ib-gub-be2-en
x
cag4 x
e2-nam-til3-la
ga-ca-an-gal-e zid-de3-ec x x
nam-til3 ud su3-ra2-ac du5-mu-ra-ab-ze2-ej3
&d;dumu-zid &d;inana hi-li ki-ga aj2-bi-im
&d;inana me-e a-ra-ab-gub-be2-en
e2-nam-til3-la-za igi mu-e-ni-gub-be2-en
e2 me-lem4-bi kalam-ma dul-la
e2 cag4-bi-ta cu-luh kug-kug-ga-am3
e2 nij2-gur11-ra gal-bi tum2-ma
x x x u5 ga-ar3-ni-ta
-e ma-ra-ni-ib2-gub-be2
x-la-ce3
-an-ci-ak-e
-la si-a-na
x nin-a-na
ki-ig-ga aj2-bi
kalag-ga-ba
-ga-ba
lugal-la
-e
x
x
&d;inana-kam
in-nin9
&d;inana
mi2 zid x
&d;en-lil2 x
zag an
in-nin9
mi2 zid
in-nin9
mu-un-
jic x
mi2 zid x
cu bi
ka x
x mu id2-da x
x dim2-bi si
x hi a-pap lu2 su ba a
x sikil-ra a-pap an-dul3 nu-lu-a
x-ju10 dijir-ju10 dumu-gir15-ju10 me-ju10
x-ju10 e2 um-ma e3-a
x-ce3 e2 du-de3
mu-ud-na-ju10 ku6-a jiri3-pad ma-de5-de5
x x gi ga edin-na nu-me-am3
x x hi-li-na
x x-bi dug3-ga-x
x x ga in-nu-uc x
x x dug3-ga
x ki-gub ga-mu-da-x
dar x
x gi x dam
u3 nu-mu-da-be2 x
hi-li sipad ku cir-a-ni
nu-&jic;kiri6 suhur-a-ni
&kuc;a2-ja2-la2-ce3 cu il2 x
dam nu-il2 dumu nu-il2
lu2-lul-la e2-a-ni nu-mu-un-da-du3
e2 gu5-li-ju10 &jic;al-tar-re ba-gub
lu2-lul-la gal4-la ba-an-us2
lu2 nu-jar-ra &jic;cu-gur10 2-am3
e2 lu2 zid-da du3-a
lu2-lul-la ba-gul
nu-mu-un-na-du-du jiri3 nu-mu-na-ja2-ja2
nam-til3-la a-gin7 i3-dib2-be2 e-ne-gin7 mu-ni-in-dib2-be2
lu2 zid nu-kal-la nam-uc2-ta dirig nam-til3 li-bi2-in-cum2
nu-kug-gin7 mu-un-ti jar-e nu-tar-re mu-un-ni-cub en3-na nu-tar-re
tug2-gin7 i3-mu4-mu4
nam-tag dugud un-jar-ra
a-ba mu-ni lu2 dam lu2-kam ba-nu2 a-ba-am3 e-ne lu2 dam lu2-ka in-da-nu2-a
an u2-ga&mucen; ki &d;nin-kilim
edin-na ur-mah-e ki-tuc-a-bi-x nitalam-ju10 me-am3 ga-ba-jen
ri
ja2-ja2
x ga na-am3
x x di nu um nam-ma-an-ga
x mu nij2-ju10 e3-a nij2 lu x-ba e3-a
x ku-nu-da
x nu nam-mu-un-da-ku4-ku4
(x) bappir-re cu nam-kar2-kar2-de3
x tum3 am3-ba nu-ub-kur9
x me cul dijir-zu he2-du8
x x ga ba x x
x x x
&kuc;ummud zi lu2-kam
&kuc;e-sir2 igi lu2-kam
dam ma-ma lu2-kam
dumu-nitah jissu lu2-kam
dumu-munus saj cum2-ma lu2-kam
e2-gi4-a mu-la lu2-kam
ab du
x ne
en-e an-na ka mu-ni-in-su-ub
ji6 u3-na ki-a cu tag mu-ni-in-dug4
&d;nanna-a an-na ka mu-ni-in-su-ub
ji6 u3-na ki-a cu tag mu-ni-in-dug4
kur suh3-suh3-ha-ta e3-a-ni
an-bar7-ra &d;utu-gin7 bi2-in-gub
&d;ac-im2-babbar kur suh3-suh3-ha-ta e3-a-ni
an-bar7-ra &d;utu bi2-in-gub
a-a-ni inim-ma-ni zid-da
ud-de3 ji6-a inim mu-un-di-ni-ib2-be2
&d;en-lil2-le inim-ma-ni zid-da
ud-de3 ji6-a inim mu-un-di-ni-ib2-du
ec-bar-ra nam mu-un-di-ni-ib2-tar-re
ji6-par4 mah-a-ni 4 na-nam
dudu8 tur3 4 mu-un-na-jar-ra
&e2;tur3 gal-a-ni ece3&iku; 4-am3
&jic;al-jar-surx(uz3.balaj)-ra &dug;cakir3-ra mu-na-tag-tag-ge
ab2-e gu2 mu-na-di-ni-ib-gur-re
ab2 hi-a-ni 36000 3600-am3
ab2 x amar-a-ni ab2 pec-a-(x)-ni 36000 36000 36000-am3
gud-ab2-ka-ni 36000 36000 36000 3600 5-am3
ab2 igi gun3-bi 36000 3600 4-am3
ab2 babbar2-bi 36000 36000 36000 3600 5-am3
ab2 kij2-sig-bi 5-ta a-ra2 4-am3
ab2 hi-a a-a &d;nanna-kam
ab2-cilam-a-ni 36000 5 na-nam
ab2-zag-ec-zag-ec-bi 4-me-ec
mac2-ance-mac2-ance-bi 7-me-ec
unud(unu3) kuc2 du3-bi 7-me-ec
ab2-ba til3-la-ba 4-me-ec
en-ra mu-un-i-i mu-un-ar2-e-ne
ji6-par4-ra mu-ni-ib-sud-sud-u3-ne
cid gal-bi &d;nisaba-ke4
&d;nisaba-ke4 cid-bi mu-un-dab5
im-ma bi2-ib-gub-be2-en
ab2 kug &d;nanna-ke4 mi2 dug4-ga cul &d;suen za3-mi2
i3 nam-he2-jal2 tur3 kug x mac2-a-ke4
cu mu-un-da-mu2-mu2
kurun2 gal hur-saj lal3 kurun2-bi-da
lugal-ra du8 mah sikil-la-na
mu-na-da-ab-car2-re
kalag-ga jickim-til3 &d;en-lil2-la2
cul dijir zi-jal2-la
mas-su2 kalam-ma &d;nin-gal nin ji6-par4-ra
a-a &d;nanna za3-mi2
en mah-di an ki nir-jal2 ni2-te-na
a-a &d;en-ki gud-dam a ri-a am gal-e tud-da
mi2 dug4-ga kur gal &d;en-lil2-le ki aj2 an kug-ga
lugal &jic;mec3 abzu-a du3-a kur-kur-ta il2-la
ucumgal mah eridug&ki;-ga gub-ba
jissu-bi an ki-a dul-la
&jic;tir &jic;jectin-na kalam-ma la2-a
&d;en-ki en he2-jal2-la &d;a-nun-na-ke4-ne
&d;nu-dim2-mud pec10-jal2 e2-kur-ra gaba-jal2 an ki-a
e2-zu mah abzu-ta sig9-ga dim gal an ki-a
&d;en-ki igi 1 il2-la-ni kur-cag4-ge di-di
alim u3-tud lu-lim u3-tud-da
ceg9 u3-tud ceg9-bar u3-tud-da
x cag4-tum2-ma si-dug4-ga cag4 hur-saj-ja2-ka
(x) x sig7-ga-ba lu2 nu-ku4-ku4-da
cag4 kalam-ma gi hal-hal-la-gin7 igi-zu im-ci-jal2
ud cid-e itid e2-ba ku4-ku4 mu cu du7-du7-da
mu cu du7 unken-e ec-bar cum2-mu-da
ec-bar kij2 ud-da si sa2-sa2-e-da
a-a &d;en-ki uj3 saj si-a-ba lugal-bi za-e-me-en
ka ba-a-zu nij2 im-lu-lu he2-jal2 ki bi2-ib-us2
pa-zu gu gurun-ba sig7-ga gada ha-ad-e du7-a
x dijir-re-e-ne-ka me-te-ac im-mi-ib2-jal2
x x jic &jic;tir-ba du3-a &tug2;zulumhi-e na-nam
u8 zid sila4 zid na-su8-e me-te-ac im-mi-ib2-jal2
x x gana2 zid-da x  um-mi-in-ra
guru7-du6 guru7-mac-e gu2 im-da-gur-re
x x x i3 na-nam ga na-nam tur3 amac-e nam-de6
sipad-de3 i-lu-lam-ma-na dug3-ge-ec im-mi-ib-be2
unud(unu3)-de3 dun5-dun5 &dug;cakir-ra-ka-na ud im-di-ni-ib-zal-e
kij2-sig unu2 gal dijir-re-e-ne-ka me-te-ac im-mi-ib-jal2
inim-zu juruc-e usu-ni-gin7 cag4-ga mu-ni-jal2
gud a2 gur-ra-gin7 kisal-a mu-un-du7-du7
inim-zu ki-sikil-e hi-li-a-ni-gin7 saj-ja2 mu-ni-in-jal2
iri&ki; jar-jar-ra-bi uj3-e u6 mu-e
x x x sig10-ga-am3 kaskal-e am3-ra
x x x dag.kisim5×ab2 du3-a a2-bi na-sud-e
en-en-e-ne barag-barag-ge2-e-ne
cag4-bi hul2-hul2-la-da silim di-e-de3
za-a-da kur gal &d;en-lil2-le a2 mu-un-da-an-aj2
&d;en-ki en he2-jal2-la en jectug2-ga
en an-ne2 ki aj2 he2-du7 eridug&ki;-ga
dug4-ga ec-bar ki-bi-ce3 jar nam tar-re gal-zu
x x ud-de3 saj ba-ab-gi4 itid e2-ba ba-an-kur9
ba-e-a-ed3-de3 cid-bi sa2 ba-ab-dug4
uj3 ki-tuc-ba bi2-in-tuc
ka tar na-gada-bi bi2-in-us2
x cu du7-a
su na ba-an-gi4
e tar &jic;tukul e2-ba bi2-in-gi4
x x en uj3 ki-tuc-ba bi2-in-ge-en
a-a &d;en-ki uj3 numun-a e3-ni numun zid he2-i-i
&d;nu-dim2-mud u8 zid ja2 e3-ni sila4 zid he2-u3-tud
ab2 numun e3-ni amar zid he2-u3-tud
ud5 zid ja2 e3-ni mac2 zid he2-u3-tud
gan2-ne2 gana2 zid ja2 u3-un-e3-en
guru7-du6 guru7-mac-e an-edin-na gu2 hu-mu-un-gur-gur-re
kalam-ma ki tab-ba-a u3-ba-e3-en
-a-ni
&d;en-ki lugal abzu-ke4 ni2 gal na-kur-ku silim zid-de3-ec na-e
a-a-ju10 lugal an ki-ke4
an ki-a pa e3 ma-ni-in-ak
pap-ju10 lugal kur-kur-ra-ke4
me mu-un-ur4-ur4 me cu-ju10-ce3 mu-un-jar
e2-kur-re e2 &d;en-lil2-la2-ta
abzu eridug&ki;-ju10-ce3 nam-galam mu-de6
a zid am gal-e ri-a-me-en dumu-saj an-na-me-en
ud gal ki gal-la e3-a-me-en en gal kalam-me-en
gu2-gal barag-barag-ge2-ne-me-en a-a kur-kur-ra-me-en
cec-gal dijir-re-e-ne-me-en he2-jal2 cu du7-me-en
kicib-jal2 an ki-bi-da-me-en
jectug2 jizzal kur-kur-ra-me-en
an lugal-da barag an-na-ka di si sa2-e-me-en
&d;en-lil2-da kur-ra igi jal2-la-ka nam dug3 tar-ra-me-en
nam tar-ra ki ud e3-a-ke4 cu-ja2 mu-un-jal2
&d;nin-tur5-re mi2 zid dug4-ga-me-en
&d;nin-hur-saj-ja2-ke4 mu dug3 sa4-a-me-en
palil &d;a-nun-na-ke4-ne-me-en
u3-tud-da dumu-saj an kug-ga-me-en
en-e nam-mah mu-un-du-a-ta
nun gal-e ni2-te-ni za3-mi2 mi-ni-in-dug4-ga-ta
&d;a-nun-na cudu3 a-ra-zu-a ci-im-ma-an-sug2-sug2-ge-ec
en nam-galam-ma jiri3 gub-ba
ec-bar kij2-ja2 za3-mi2 dug4-ga &d;en-ki za3-mi2
2-kam-ma-ce3 nam gal hul2-la-da
&d;en-ki lugal abzu-ke4 ni2 gal na-kur-ku silim zid-de3-ec na-e
en-me-en dug4-ga zid-da-me-en saj-bi-ce3 e3-a-me-en
dug4-ga-ju10 tur3 im-ci-du3-du3 amac im-ci-nijin2-nijin2
an-e um-ma-te im he2-jal2-la an-ta cej3-ja2
ki-e um-ma-te a-ectub u3-ba jal2-la-am3
a-gar3 sig7-sig7-ga-bi um-ma-te
inim-ju10-ta guru7-du6 guru7-mac-e gu2 im-da-gur-re
e2-ju10 ec3 ki sikil-la bi2-du3 mu dug3-ga bi2-sa4
abzu-ju10 ec3 ka-a bi2-du3 nam dug3-ga bi2-tar
e2-ju10 jissu-bi ambar muc-a i-ni-in-la2
e2-ju10 suhur&ku6;-e u2-lal3-e sun4 im-ci-sud-e
ectub&ku6; gi-zi di4-di4-la2 kun mu-na-sud-e
buru5&mucen; gud3-ba ceg11 mu-da-an-gi4-gi4
en ab  jic ma-an-la2-ec
&d;en-ki-me-en za3-mi2-ja2 ci-im-ma-sug2-sug2-ge-ec
abgal abrig lu2 igi x
a.zi/zi zi/zi.a&sar; ud su3-ra2-ja2 ci-im-ma-an-sug2-sug2-ge-ec
enkum ninkum-e-ne cu si ca-ma-an-sa2-e-ec
id2 ca-ma-ab-kug ec3 cag4-ga ca-ma-ab-la2
abzu-ja2 cir3 kug nam-cub ma-an-la2
ma2-gur8-ju10 men tarah abzu
cag4-ba hul2-hul2-la ca-ma-ni-ib-de6
ambar mah ki cag4-ge pad3-da-ja2
a2-bi ca-ma-an-sud-e gu2 ca-ma-an-mar-mar-e
gu3 ra-e-ne &jic;jisal cu ca-ma-an-du7-uc
cir3 ca-ma-ab-dug3-ge-ne id2 ca-ma-ab-hul2-le-ne
&d;nijir-sig7 ensi2 &jic;ma2-gur8-ra-ke4
jidru kug-sig17 cu ca-ma-ab-du8
&d;en-ki-me-en ma2 tarah abzu-ja2 a2 ca-ma-ni-ib-aj2-e
en-me-en je26-e ga-jen
&d;en-ki-me-en kalam-ja2-ac ga-an-e3
en nam tar-tar-re-ju10 je26-e ga-am3-
ra ga-an-
x-e u6-e ga-am3-
x x ma-ab-cum2 he2-gu7-e
sikil-la ga-an-
&jic;erin sig7-sig7-ga-bi u6 ga-am3-dug4
kur me-luh-ha&ki; ma2-gan&ki; dilmun&ki;-bi
&d;en-ki-me-en igi he2-em-da-a-du8
&jic;ma2 dilmun&ki;-na jic he2-en-du3
&jic;ma2 ma2-gan&ki;-na an-zag he2-en-la2
&jic;ma2-gi4-lum me-luh-ha&ki;-a-ke4
kug-sig17 kug-babbar bal-ce3 he2-ak-e
&d;en-lil2 lugal kur-kur-ra-ra nibru&ki;-ce3 he2-na-ab-tum2
iri nu-tuku-ra e2 nu-tuku-ra
mar-tu mac2-ance saj-e-ec mu-ni-rig7
nun gal kalam-ma-na e3-a-ra
&d;a-nun-na-ke4-ne mi2 zid mu-un-ne-ne
en me gal me sikil-la u5-a
me gal me car2-ra jiri3 gub-ba
an ki nij2-dajal-ba zag ca4-a
eridug&ki; ki kug ki kal-kal-la-ac me mah cu ti-a
&d;en-ki en an ki za3-mi2
nun gal kalam-ma-na e3-a-ra
en-en-e-ne barag-barag-ge2-ne
ka-mu7-jal2 eridug&ki;-ga-ke4-ne
cag4-gada-la2 ki-en-gi-ra-ke4-ne
nam-icib abzu mu-na-ab-be2-ne
a-a &d;en-ki ki kug ki kal-la jiri3 im-mi-ib-gub-bu-ne
dag agrun-na in--ge-ne
ki-gub-ba mu -sa4-e-ne
ec3 mah abzu -sikil-e-ne
cag4-ba li an-na u2 sikil-la im-mi-ib2-ed2-ne
x x kug ki-en-du mah  &d;en-ki-ka-ke4 si im-sa2-e-ne
kun-saj eridug&ki;-ga kar dug3-ga im-mi-ib2-galam-e-ne
tarah abzu kar dug3 kar mah im-mi-ib-dub-e-ne
uz-ga kug mu-na-ja2-ja2-ne
a-ra-zu-a-ra-zu mu-na-ab-be2-ne
-ne
-ne
-ne
x
&jic;ma2-gur8-ra  x
a-ji6 uru16 -ja2
&d;en-ki-ra a x  du a-da-min3-na mu-na-ab-sag3-ge
suhur-mac&ku6;-e u2-lal3-e sun4 mu-na-sud-e
nun gal-ra 2-kam-ma a-da-min3 mu-na-e
ectub&ku6;-e gi-zi di4-di4-la2-bi kun mu-na-sud-e
urin gal abzu-ta sig9-ga an-dul3-e-ec ak-e
jissu-bi ki-car2-ra la2-a uj3-e ni2 te-en-ten
us2-saj dimgul ambar muc-a du3-a kur-kur-ta il2-la
en ensi2 gal abzu-ke4
tarah abzu-ka a2 ca-mu-un-aj2-e
mec3 abzu-ta ce-er-ka-an dug4-ga
eridug&ki; ki kug ki kal-kal-la-ac me mah cu ti-a
nu-banda3 mah kur-ra dumu &d;en-lil2-la2-ke4
gi-muc kug-ga cu im-mi-in-du8
ur-saj abzu-ce3 saj im-mi-ib-il2-il2-e
x x
an
lu2  en
&d;sirsir  ma2-lah5 &jic;ma2-gur8-ra-ke4
en-ra &jic;ma2 cu
&d;nijir-sig7 ensi2 ma2-gur8-ra-ke4
en-ra jidru kug cu ca-ma-ab-du8
la-ha-ma engur-ra 50-bi mi2 zid mu-un-ne-ne
gu3 ra-e-ne gam4-gam&mucen; an-na-gin7
lugal u3-na gub a-a &d;en-ki kalam-ma
nun gal kalam-ma e3-a-ra
he2-jal2 an ki-a pa e3 mu-na-ab-ak
&d;en-ki-ke4 nam im-mi-ib-tar-re
ki-en-gi kur gal ma-da an ki
ce-er-zid gur3-ru ud e3-ta ud cu-uc uj3-e me cum2-mu
me-zu me mah cu nu-tu-tu
cag4-zu galam kad5 lu2 nu-pad3-de3
umun2 zid ki dijir u3-tud-za an-gin7 cu nu-tej3-je26
lugal u3-tud suh zid kece2-de3
en u3-tud saj-men ja2-ja2
en-zu en idim an lugal-da barag an-na i-im-tuc
lugal-zu kur gal a-a &d;en-lil2
&jic;erin-gin7 car2 dug4-ge ca-mu-ra-an-gi16-ib a-a kur-kur-ra-ke4
&d;a-nun-na dijir gal-gal-e-ne
cag4-za ki-ur3-ra cu ba-ni-in-ti-ec
gi-gun4-na jic dili jic dili-za u2 mi-ni-ib-sug4-sug4-ne
e2 ki-en-gi tur3-zu he2-du3-du3 ab2-zu he2-lu-lu
amac-zu he2-jar-jar udu-zu he2-car2-car2
gi-gun4-na-zu an-ne2 he2-em-us2
e2 zid-zu cu an-ce3 he2-em-il2
&d;a-nun-na-ke4-ne cag4-zu-a nam he2-em-da-ab-tar-re-ne
ec3 urim2&ki;-e nam-mi-ib-dib
&d;en-ki lugal abzu-ke4 nam im-mi-ib-tar-re
iri me-te-jal2-la a tu5-tu5 gud silim-ma gub-ba
barag nam-he2 kur-ra dub3 ba9-re6 hur-saj-gin7 il2-la
&jic;tir ha-cu-ur2-ra jissu dajal-la ne3-ni-ta nir-jal2
me cu du7-a-zu si he2-em-sa2
kur gal &d;en-lil2-le an ki-a mu mah-zu mi-ni-in-pad3
iri nam tar-ra &d;en-ki-ka3-me-en
ec3 urim2&ki; gu2 an-ce3 he2-zig3
kur me-luh-ha&ki; nam-mi-ib2-dib
&d;en-ki lugal abzu-ke4 nam nam-mi-ib2-tar-re
kur gig2 jic-zu jic gal he2-em &jic;tir-zu mec3 kur-ra he2-em
&jic;gu-za-bi e2-gal lugal-la-ke4 me-te he2-em-mi-ib-jal2
gi-zu gi gal he2-em gi  he2-em
ur-saj-e ki me3-ka &jic;tukul
gud-zu gud gal he2-em gud kur-ra he2-em
gu3-bi gu3 am kur-ra-ka he2-em
me gal dijir-re-e-ne-ke4 cu he2-em-mi-du7
dar&mucen;-dar&mucen; kur-ra sun4 &na4;gug he2-em-la2
mucen-zu &d;ha-ia3&mucen; he2-em
mu7-mu7-bi e2-gal lugal-la-ka me-te he2-em-mi-ib-jal2
kug-zu kug-sig17 he2-em
urud-zu nagga zabar-ra he2-em
kur nij2-nam-zu he2-jal2 he2-em
nam-lu2-ulu3-zu he2-x
nitah2-zu nitah2 tab-ba-ni-ir gud-gin7 he2-en-ed2-de3
x x ki a iri&ki; an x-na-ke4
x x tu-gin7 har ba-an-ak
kur dilmun&ki;-na mu-un-sikil mu-un-dadag
&d;nin-sikil-la zag-ba nam-mi-in-gub
x x x ec3 agargara-ce3 ba-an-cum2 ku6 x bi i3-gu7-e
&jic;jicnimbar gana2 zid-ce3 ba-an-cum2 zu2-lum-bi i3-gu7-e
x x elam&ki; mar-ha-ci&ki;
ha.ib-gin7 tec2-bi gu7-u3-dam
lugal &d;en-lil2-le a2 cum2-ma
e2-bi mu-un-hul bad3-bi mu-un-gul
kug &na4;za-gin3-bi e2 nij2-gur11-bi
&d;en-lil2 lugal kur-kur-ra-ra nibru&ki;-ce3 he2-na-ab-tum2
iri nu-tuku e2 nu-tuku-ra
&d;en-ki-ke4 mar-tu mac2-ance saj-e-ec mu-ni-rig7
ki-bi-ta igi-ni jar-ra-ta
a-a &d;en-ki &id2;buranun-na nam-mi-in-il2-a-ta
gud du7-du7-gin7 u3-na mu-un-na-gub
jic3 im-zi-zi dub3 im-nir-re
&id2;idigna a zal-le im-ma-an-si
cilam u2-numun-na amac jiri2-tab-ba amar-bi gu3 di-dam
&id2;idigna gud du7-gin7 a2-na mu-na-ab-
jic3 im-zig3 nij2-mussa nam-de6
&id2;idigna am gal-gin7 cag4 im-hul2 u3-tud-ba mu-ni-
a nam-de6 a zal-le na-nam kurun2-bi na-dug3-ge
ce nam-de6 ce gu-nu na-nam uj3-e na-gu7-e
e2-kur-re e2 &d;en-lil2-la2-ke4 nij2 jal2-la nam-si
&d;en-ki-da &d;en-lil2 mu-un-da-hul2 nibru&ki; giri17-zal-am3
en-e nam-en-ce3 suh mu-un-kece2
nam-lugal-ce3 aga zid mu-un-ak
a2 gab2-bu-na ki nam-mi-in-us2
he2-jal2 ki-ta mu-na-ra-jen
zid-da-na jidru jal2-la-bi
&id2;idigna &id2;buranun-na tec2 gu7-u3-da
ka giri17-zal-ta kab2 di-da-bi
he-nun e2-gal-ta i3-gin7 lah4-am3
en nam tar-ra &d;en-ki lugal abzu-ke4
&d;en-bi2-lu-lu ku3-jal2 id2-da-ke4
&d;en-ki-ke4 zag-ba nam-mi-in-gub
ambar-re gu3 ba-an-de2 suhur.hi&ku6; suhur&ku6; ba-an-cum2
jic-gi gu3 ba-an-de2 gi sumun gi henbur ba-an-cum2
a-da-min3 mu-ni-
sa-par4-ra-ni ku6 nu-e3
nij2-kece2-da-ni u3-tud nu-e3
gu la2-a-na mucen nu-e3
ezen×kug lu2 a2 mah dumu ezen sur12-a
&d;ur5.ca lu2 ku6-e ki aj2-ja2
&d;en-ki-ke4 zag-ba nam-mi-in-gub
en-e ec3 mu-un-jar ec3 kug-ga-am3 cag4-bi galam kad5-am3
a-ab-ba ec3 mu-un-jar ec3 kug-ga-am3 cag4-bi galam kad5-am3
ec3 cag4-bi gu suh3-a nij2 lu2 nu-zu-a
ec3 ki-gub-bi &mul;iku du-a
ec3 kug-ga igi-nim-ma gub-bi &mul;&jic;gigir-ce3 i3-du
x ab hu-luh-ha i-zi zig3-ga-am3 me-lem4-bi huc-a
&d;a-nun-na dijir gal-gal-e-ne saj nu-mu-un-ja2-ja2-ne
cag4-be2-ne te-en-ten im-ci-ja2-ja2 e2-gal hul2-le-dam
&d;a-nun-na-ke4-ne cudu3 a-ra-zu-a ci-im-ma-sug2-sug2-ge-ec
&d;en-ki-ra e2-engur-ra-ka barag mah mu-na-ri-e-ne
en-ra zal-le  x
nun gal x x x u3-tud
u5&mucen; a-ab-ba bulug ka×x
ec3 nij2 dug3 ec3 nij2 u3-tud
e2-kur-re e2 &d;en-lil2-la2-ke4 nij2 jal2-la nam-si
&d;en-ki-da &d;en-lil2 mu-hul2-hul2 nibru&ki; giri17-zal-am3
x ec3 kug-ga u5-a
e-ne su3-ud di  jar-ra
a-ji6 uru16 gal-la engur-ra-ke4
i-zi hu-luh-ha kur-ku ab-ba  x
zi-pa-aj2-ta e3  x
in-nin9 sirara2&ki;-a x x ku6 x &d;nance
a-ab-ba ki nij2-dajal-la-ba
&d;en-ki-ke4 zag-ba nam-mi-in-gub
cej14 an-na-ka gu3 ba-an-de2
dungu dirig-ga-gin7 bi2-in-us2
an-ur2-ce3 zig3-ga  im-sar-re
du6-du6 gana2-ce3  i3-ja2-ja2
ud gal-la u5-a nij2-jir2-da du7-du7
&jic;si-jar kug an-cag4-ge gib-ba
dumu an-na ku3-jal2 an ki-a
&d;ickur lu2 he-jal2 dumu an-na-ke4
&d;en-ki-ke4 zag-ba nam-mi-in-gub
&jic;apin &jic;cudul2 erin2-bi si ba-an-sa2
nun gal &d;en-ki-ke4 gud si-par4 us2-a ba-an-cum2
ab-sin2 kug-ge ka ba-an-du8
gan2-ne2 zid-de3 ce ba-an-mu2
en suh-gir11 he2-du7 an-edin-na
a2-cita4 engar &d;en-lil2-la2
&d;en-ki-im-du lu2 eg2 pa5-ra-ke4
&d;en-ki-ke4 zag-ba nam-mi-in-gub
en-e gana2 zid-de3 gu3 ba-an-de2 ce gu-nu ba-an-cum2
&d;en-ki-ke4 gig-zid2 gu2-gal-la sa-zid2 ba-an-e3
ce-ectub ce gu-nu ce in-nu-ha-bi guru7-ce3 mu-un-dub-dub
&d;en-ki-ke4 guru7-du6 guru7-mac-e im-ma-da-an-tab-tab
&d;en-lil2-da uj3-e he2-jal2-la cu mu-un-di-ni-ib-pec-e
saj bar gun3-gun3 igi lal3 cu2-cu2
in-nin9 e-ne su3-ud jal2 usu kalam-ma zi saj gig2-ga
&d;ezina2 ninda dug3 nij2 ki-car2-ra-ke4
&d;en-ki-ke4 zag-ba nam-mi-in-gub
nun gal-e &jic;al-e sa bi2-in-sig10 &jic;u3-cub-ba si bi2-in-sa2
agarin4-e i3-he-nun-na-gin7 jic3 im-ma-an-dug4
&jic;al zu2 sig9-ga-ni muc ad6 gu7 nij2 cu jal2
&jic;u3-cub jar-ra-ni zar gu2-nida u8-e si sa2-am3
&d;kulla lu2 ceg12-e kalam-ma kam
&d;en-ki-ke4 zag-ba nam-mi-in-gub
gu mu-un-jar us2-e si bi2-in-sa2
a2 unken-na-ka e2 bi2-in-jar cu-luh-e si bi2-in-sa2
nun gal-e uc ki nam-mi-in-tag ceg12 ki nam-mi-in-us2
uc ki tag-ga-ni nu-silig-ge
e2 zid du3-a-ni nu-kar2-kar2-re
nir-gam-ma-ni &d;tir-an-na-gin7 an-cag4-ge us2-sa
&d;muc-dam-ma cidim gal &d;en-lil2-la2-ke4
&d;en-ki-ke4 zag-ba nam-mi-in-gub
edin uru16-na men kug nam-mi-in-guru3
an-edin-na sun4 &na4;za-gin3 am3-la2 suh10 &na4;za-gin3 am3-kece2
ki dug3-ga u2-cim giri17-zal-am3 cu gal mu-un-du7-du7
mac2-ance an-edin-na mi-ni-in-lu me-te-ac bi2-ib-jal2
ceg9 ceg9-bar u2-numun-na mu-un-lu e-ne su3-ud-bi mu-un-e
ur-saj an-edin-na men-bi-im edin-na lugal-bi-im
pirij gal an-edin-na a2-tuku gal a2 mah &d;en-lil2-la2-kam
&d;cakkan2 lugal hur-saj-ja2-ke4
&d;en-ki-ke4 zag-ba nam-mi-in-gub
tur3 mu-un-du3 cu-luh-e si bi2-in-sa2
amac mu-un-jar i3 gara2 saj bi2-in-cum2
ki ninda gu7 dijir-re-e-ne-ke4 giri17-zal-la mi-ni-in-gi4
edin u2-cim-gin7 du3-a he2-jal2 sa2 bi2-in-dug4
lugal u2-a zid e2-an-na gu5-li an-na
mussa ki aj2 cul &d;suen-na dam kug &d;inana
in-nin9 nin me gal-gal-la-ke4
sila dajal-la kul-aba&ki;-ka e-ne su3-ud-bi dug4-dug4
&d;dumu-zid-&d;ucumgal-an-na gu5-li an-na-kam
&d;en-ki-ke4 zag-ba nam-mi-in-gub
e2-kur-re e2 &d;en-lil2-la2-ke4 nij2 jal2-la nam-si
&d;en-ki-da &d;en-lil2 mu-un-da-hul2 nibru&ki; giri17-zal-am3
in mu-un-dub bulug-ga mu-un-si-si
&d;en-ki-ke4 &d;a-nun-na-ke4-ne-er
iri&ki;-a ki-ur3-ra ca-mu-un-di-ni-in-jar
a-cag4-ga gan2-ne2 ca-mu-un-de3-ni-in-jar
ur-saj gud ha-cu-ur2-ta e3-a gu3 huc de2-de2-e
cul &d;utu gud silim-ma gub-ba u3-na silig jar-ra
ad-da iri-gal ki ud e3-a nijir gal an kug-ga
di-kud ka-ac bar kij2 dijir-re-e-ne
sun4 &na4;za-gin3 la2 an kug-ga an-ur2-ta e3-a
&d;utu dumu &d;nin-gal-e tud-da
&d;en-ki-ke4 an ki nijin2-na-ba zag-ba nam-mi-in-gub
mug mu-un-dun temen si bi2-in-sa2
&d;en-ki-ke4 nij2 nam-munus-a cu gal ba-ni-in-du7
&d;en-ki-ra uj3-e &tug2;siki.numun2-a mu-un-da-an--e
tec2 e2-gal me-te lugal-la
&d;uttu munus zid nij2-me-jar-ra
&d;en-ki-ke4 zag-ba nam-mi-in-gub
ud-ba dili-ni jarza2 taka4-am3
munus gal an-na-ke4 &d;inana jarza2 taka4-am3
&d;inana a-a-ni &d;en-ki-ra
e2-a ba-ci-in-kur9 er2 mu-na-ce8-ce8 di-bi nam-mu-na-ab-be2
&d;a-nun-na dijir gal-gal-e-ne nam tar-tar-ra-bi
&d;en-lil2-le cu-za ma-ra-ni-in-ge-en
munus-me-en dili-ju10-ne a-na bi2-dug4
kug &d;inana-me-en mar-za-ju10 me-a
&d;a-ru-ru nin9 &d;en-lil2-la2-ke4
&d;nin-tur5 nin tud-tud-da
ceg12 tud-tud kug nam-en-na-ni cu he2-em-ma-an-ti
gi-dur kud im-ma-an ga-rac&sar;-a-ni he2-em-ma-da-an-ri
sila3-jar-ra &na4;za-gin3 duru5-ni cu he2-em-ma-an-ti
a-la2 kug na de5-ga-ni cu he2-em-ma-da-an-ri
cag4-zu kalam-ma he2-em
lugal u3-tud en u3-tud-bi cu-ni-a he2-en-jal2
nin9 e-ju10 kug &d;nin-isin2si-na-ke4
unu2 cuba-a cu he2-em-ma-an-ti nu-gig an-na he2-em
an-e he2-em-ma-gub kurku2-a he2-em-ma-ab-be2
nin9 e-ju10 kug &d;nin-mug-ke4
bulug kug-sig17 ma-an-ga-ra kug-babbar cu he2-em-ma-an-ti
&na4;jiri2-zu2-gal an-ta-sur-ra-ni he2-em-ma-da-an-ri
tibira kalam-ma he2-em
lugal u3-tud suh zid kece2-de3
en u3-tud saj-men ja2-ja2 cu-na he2-en-jal2
nin9 e-ju10 kug &d;nisaba-ke4
gi-1-nindan cu he2-em-ma-an-ti
ec2 za-gin3 a2-na ha-ba-an-la2
me gal-gal-e gu3 ha-ba-an-de2-e
in he2-dub-e ki he2-sur-re dub-sar kalam-ma he2-em
naj gu7 dijir-re-e-ne-ke4 cu-ni-a he2-en-jal2
&d;nance nin uru16-e u5&mucen; kug-ga jiri3-ni-ce3 ba-an-gub
enkud a-ab-ba-ka he2-em
ku6 nij2 dug3-dug3 mucen nij2 ku7-ku7
a-a-ni &d;en-lil2-ra nibru&ki;-ce3 cu hu-mu-na-ra-gid2-i
munus-me-en dili-ju10-ne a-na bi2-ak
kug &d;inana-me-en mar-za-ju10 me-a
&d;en-ki-ke4 dumu-ni kug &d;inana-ra mu-na-ni-ib2-gi4-gi4
a-na a-ra-an-la2
in-nin9 a-na a-ra-an-la2 a-na a-ra-ab-tah-e-de3-en
ki-sikil &d;inana a-na a-ra-an-la2 a-na a-ra-ab-tah-e-de3-en
munus gu3 sag9-ge gu3 ha-ba-e-de2
a2-bi-ce3 ha-ba-e-re-a-ed3
a2 ur-saj-ba tug2 he2-em-mi-dul
zag zid-da-bi zag gab2-bu-bi cu bal he2-ba-e-ni-in-ak
tug2 a2 munus-a he2-em-mi-mur10
eme munus-a ka-ba ha-ba-e-ni-jar
&jic;bal &jic;kirid cu-ce3 he2-em-mi-cum2
munus ce-er-ka-an-bi x-ce3 ha-ba-e-ri-a-dug4
ecgiri2 cibir &jic;ma-nu nam-sipad-da zag-ba he2-em-de3-gub
ki-sikil &d;inana a-na-ra-la2 a-na-ra-ab-tah-e-en-de3-en
me3 cen-cen-na inim-jar-ra-ba inim til3-a he2-ne-de3-en
murub4-ba a12-ra2-bu&mucen; nu-me-en-na inim hul hu-mu-ne-de3-en
gu si sa2-a hu-mu-e-suh3-suh3
ki-sikil &d;inana gu suh3-a si hu-mu-e-ni-sa2
tug2 hu-mu-e-ni-jar gada hu-mu-e-ni-mur10
mug hu-mu-e-ni-dun &jic;bal hu-mu-e-ni-nu
tug2 guz-za gu-du gun3-a hu-mu-e-ni-gun3
&d;inana saj sahar-re-ec he2-mu-e-dub saj numun-e-ec he2-mu-e-jar
&d;inana nij2 nu-gul-u3 he2-mu-e-gul nij2 nu-sig10-ge5 he2-mu-e-sig10
cem3 a-nir-ra-da tug2 he2-em-mi-si-ig
ki-sikil &d;inana tigi a-da-ab e2-ba he2-em-mi-gi4
lu2 u6 di igi nu-kuc2-u3-me-en
ki-sikil &d;inana pu2 su3-ra2 ec2 la2 nu-zu-me-en
i3-ne-ec2 cag4 gu2-bi nam-gi4 kalam ki-bi he2-em-gi4
cag4 &d;en-lil2-la2 gu2-bi nam-gi4 kalam ki-bi he2-em-gi4
cag4 gu2-bi gi4-a nam-lu2-u18-lu-ka
x e x x nij2 nam-ba-e-ja2-ja2
tab-ba-zu he2-a
mu-e-da-an-ti
-ne-ke4
suh10 za-gin3  nam-en-na-zu-um
x a  nam-en-na-zu-um
gu3 de2-de2-bi  nam-en-na-zu-um
x gi en  nam-en-na-zu-um
x da -da-an-du
-un-da-sa2-sa2-e-ne
mu-ra-ni-ib-x
-ra-tej3-je26-ne
jar-ra-a
-ab-sar-sar-ne
-ge-ne
tuku
x-a
x-ba
a-a &d;en-ki za3-mi2
(x) cag4-ta kug-ga x  e3
x kalam-ma  ki hul2
x x x x x x  x ki x x
x dug4-ga  x na x x
lugal-ju10 eridug&ki;-ce3 na-jen
nun gal a-a &d;en-ki hul2-la-a
&d;cul-gi-re eridug&ki;-ce3 na-jen
nun gal a-a &d;en-ki hul2-la-a
lugal-ju10 nibru&ki;-ce3 na-jen
kur gal a-a &d;en-lil2 hul2-la-a
&d;cul-gi-re nibru&ki;-ce3 na-jen
kur gal a-a &d;en-lil2 hul2-la-a
lugal-ju10 e2-cu-me-ca4-ce3 na-jen
en &d;nin-urta-ke4 hul2-la-a
&d;cul-gi-re e2-cu-me-ca4-ce3 na-jen
en &d;nin-urta-ke4 hul2-la-ni
lugal-ju10 kec3&ki;-ce3 na-jen
&d;nin-sumun2-zid-gal-an-na hul2-la-a
&d;cul-gi-re kec3&ki;-ce3 na-jen
&d;nin-sumun2-zid-gal-an-na hul2-la-a
lugal-ju10 urim2-ce3 na-jen
en &d;ac-im4-babbar hul2-la-a
&d;cul-gi-re urim2&ki;-ce3 na-jen
en &d;ac-im4-babbar hul2-la-a
lugal-ju10 e2-babbar2-ce3 na-jen
sun4 za-gin3 ba x hul2-la-a
&d;cul-gi-re e2-babbar2-ce3 na-jen
sun4 za-gin3 ba x hul2-la-a
lugal-ju10 kul-aba4&ki;-ce3 na-jen
&d;nin-iri12-gal-ke4 hul2-la-a
&d;cul-gi-re kul-aba4&ki;-ce3 na-jen
&d;nin-iri12-gal-ke4 hul2-la-a
lugal-ju10 ki zabalam2&ki;-ce3 na-jen
&d;inana-ke4 hul2-la-a
&d;cul-gi-re ki zabalam2&ki;-ce3 na-jen
&d;inana-ke4 hul2-la-a
nibru&ki;-ta-lu2
dumu lugal-cuba dam-gar3-ra-ke4
&d;nergal-ra
ha-zi-in nagga mu-na-ni-in-dim2
jic-bi &jic;ar-ga-nu-um hur-saj-ja2
a-lal3-e dirig-ga-am3
na4-bi an-ta-sur-ra-am3
gaba-ri nu-tuku-am3
he2-sag3-ge a2-ni na-an-kuc2-u3
he2-eb2-ta-tar-e
ga-mu-na-ab-silim
u2-gu he2-ni-ib-de2-e
ki-bi ga-mu-na-ab-gi4
ud til3-la-ja2 igi hu-mu-un-du8
ud ba-ug7-en kur-ra
a sig9-ga hu-mu-un-na8-na8
&d;en-lil2 dirig-ce3

x
dijir gal-gal-e-ne saj kece2-bi
&d;a-nun-na-ke4-ne temen-bi
&d;en-ki-&d;en-ki tug2 zi-jal2-bi
me gal-gal-a-ni sag2 di nu-zu
-ni saj-bi-ce3 e3-a
-ni na-me sa2 nu-di
-me-ni ni2-ba gi4-gi4
-ni an ki-bi dug3-dug3
-ni iri ki du3-du3
-ni kalam ki ja2-ja2
x jectug2 ud zal-la cu du7
a2 aj2-e gal-zu
a nij2-zid ki-bi-ce3 jar
ad gi4-gi4 inim-ma nu-kuc2-u3
a  ec-bar-e di-di
x -ma di-kud an ki
x -ni-ce3 jal2-la
nij2-zi-jal2 x (x) lah5-lah5-e
a-a &d;en-lil2 sipad saj gig2-ga
x x (x)-ni-ta kur gam-e
-ni zag an ki gen6-ne2
inim dug4-ga-ni ka tec2-e ja2-ja2
en li-ib-a-ni kur-ra du-du
nij2 ak-ni su zig3 ri-a
di galam-ma-ni na-me nu-pad3-de3
nam-zu-ni-ce3 kur-re giri17 cu jal2
a2 sa-par4 gal kur-re dub-ba
sa-al-hub2 igi cu gan nu-ce-ga cu2-a
an-ce3 du ki-tuc ja2-la nu-dag-ge
me nij2-nam-ma da-ga-an-ba cu ti-a
jic-hur nij2-ul-e zag kece2-ra2
ub-da 4-ba u18-lu i3-dul4
&d;en-lil2 dib-ba-ni cu tij4-je26-e nu-zu
a-ar2-ni nij2 cu sag3-sag3-ge2-dam
&d;en-lil2 an-ce3 mah ki-ce3 dib
zag e3 ki-en-gi-ra dajal tag-ga
&d;nu-nam-nir en nun-nun-e-ne lugal-a lugal-be2-e
&d;ic-me-&d;da-gan dumu &d;da-gan-na-me-en
iri kug-ga nam dug3 ha-ma-ni-in-tar
a cag4-ga ru-a-ja2 mu dug3 ha-ma-ni-in-sa4
&d;nin-tur5 tud-tud-a ha-ma-ni-in-gub
gi-dur ku5-ra2-ja2  nam-en ha-ma-ni-in-jar
&d;en-lil2 dijir saj-du-ja2-ke4
nam-sipad ki-en-gi-ra saj-e-ec hu-mu-rig7
&d;lamma ja2-la nu-dag-ge saj he2-mi-in-tuku
alan nij2-gen6-na he2-en-ga-da-tah
ka bal-en
x  ha-ma-ni-in-kur9
su x  x hu-mu-ud-mu
me-lem4-a-ni kur-ra he2-bi2-in-x
za-pa-aj2-a-ni an ki-a he2-em-mi-in-dirig
uj3-ja2 hu-mu-ni-in-suh-en kalam he2-ni-in-pad3-en
&d;en-lil2 lugal dijir-re-e-ne-ke4
sig igi-nim-ma nam-en-bi ha-ma-an-cum2
inim dug4-ga &d;nu-nam-nir-ra-ta
an-ne2 gu3 zid-de3 ja2-a-ar ha-ma-an-de2
cibir ecgiri2 cu-ju10 ha-ma-cum2
&d;urac-e dub3 kug-ga-ni-a mi2 zid ha-ma-ni-dug4
&d;nin-lil2-le cag4 zalag-zalag-ga-ni
barag mah ud su3-ra2-ka tuc-ja2
jic-cub-ba-ja2 bal-bi sag9-ge-da
su &d;en-lil2-la2-ka dug3-ge-ja2
e2-kur-re ud cu2-uc saj us2-ja2
ki-ur3 ki gal-e nam-ce3 ha-ma-ni-tar
&d;en-ki en gal eridug&ki;-ga-ke4
aga3 zid mah saj-ja2 ha-ma-ni-in-ge-en
nij2 a-na mu sa4-a x x
jectug2 7-a cu gal ha-ma-ni-du7
&d;suen dumu-saj &d;en-lil2-la2-ke4
&jic;gu-za lugal-la me ur4-ur4
barag nam-en-na saj-bi-ce3 e3-a he2-bi2-in-jar
ud su3-ra2-ce3 aga-ju10 dalla he2-bi2-in-e3
&d;nuska sukkal &d;en-lil2-la2-ke4
jidru nam-lugal-la cu-ja2 ha-ma-ni-jar
e2-kur-ra a2-bi ha-ma-an-pad3-pad3
ki-gub-bu ni2 tej3-je26-e-bi ha-ma-an-jar
cag4 &d;en-lil2-la2 hul2-la-am3-ta he2-mi-ge-en6
&d;nin-urta ur-saj kalag-ga &d;en-lil2-la2-ke4
&d;nu-nam-nir inim-ma ha-ma-ni-in-du
inim sag9-ga &d;en-lil2 &d;nin-lil2-la2 ja2-a-ar hu-mu-na-aj2
nam-lugal-la bal-ju10 he2-bi2-in-dirig
nam-en-na je26-e he2-em-mi-in-gal-e a2-tah-ju10 he2-e
e2-kur-ra cu hu-mu-da-jal2-jal2
mackim nam-lugal-ja2 he2-e
&jic;tukul kalag-ga kur-kur gam-gam-e
a2 mah cu zid-da-ju10 ni he2-bi2-in-si
&d;utu nij2-si-sa2 inim gen6-na ka-ja2 ha-ma-ni-in-jar
di ku5-ru ka-ac bar uj3-e si sa2-e
nij2-gen6-na saj-bi-ce3 e3
zid-du du-us2 dab5-e erim2-du ha-lam-me
cec-e cec-ra nij2-gen6-na di a-a-ra cu-kin dab5-be2
nin9 gal-ra inim gaba-na nu-di ama-ra ni2 tuku2-de3
si-ig-ga kalag-ga-ra nu-ja2-ja2 lu2 hu-nu ur2-ra tum2-mu
a2-tuku nij2 cag4-ga-na nu-ak lu2 lu2-ce3 nu-di
nij2-erim2 nij2-a2-zig3-bi ha-lam-e nij2-si-sa2 mu2-mu2
&d;utu dumu &d;nin-gal-e tud-da-a ha-la ba-ja2 he2-ni-in-jar
&d;inana nin an ki-ke4 a
nitalam2 ki aj2-a-ni-ce3 he2-en-pad3-de3-en
mir-du-na-ja2 la-la hu-mu-ci-in-ak
igi nam-til3-la-ka-ni hu-mu-ci-in-bar
saj-ki zalag-ga-ni ja2-a-ce3 hu-mu-ci-in-zig3
jic-nu2 gi-rin-na he2-bi2-in-gub-en
ji6-par4-ra ud sud-su3-re-ja2
nam-en nam-lugal-da tab-e-a-ja2
e2-an-na-ka muc nu-tum2-mu-ja2
ki unug&ki;-ga am-gin7 gu2 pec-ja2
kul-aba4&ki; me-lem4-ju10 dul4-lu-da
inim kug nu-kur2-ru-da-ni he2-bi2-in-dug4
&d;en-ki &d;nin-ki &d;en-ul &d;nin-ul
&d;a-nun-na en nam tar-re-bi
&d;udug nibru&ki; &d;lamma e2-kur-ra-ke4-ne
dijir gal-gal-e-ne-a nam mu-un-tar-re-ec-a
he2-am3 nu-kur2-ru-bi he2-em-mi-in-ne-ec
&d;ic-me-&d;da-gan dumu &d;da-gan-na-me-en
&d;en-lil2 lugal kur-kur-ra-ke4
ud dug3-dug3-ga-ni-ce3 mac2-e he2-em-mi-in-pad3-de3-en
e2-kur-ce3 igi hul2 he2-em-ci-in-bar
ki-en-gi-re gu3 zid-de3-ec ha-ma-an-de2
nibru&ki; bal sag9-ga x
&d;ic-me-&d;da-gan-me-en
ki urim2&ki; ki-bi  gi4
x x (x) x ki giri17-zal-la hu-
&jic;gu-za-ju10 dug3-ge-ec gur-gur
ki-en-gi ki-uri ne3-bi-a gu3 tec2 sig10-ge-de3
ceg12 ka-ka-a cag4-ga gur-ru-dam
e2-kur-re ud cu2-ce3 saj us2-ja2
u2-a nibru&ki; muc nu-tum2-mu-ja2
ki-ur3 ki gal-la en3-bi tar-re-ja2
&d;en-lil2-le a2-bi hu-mu-da-na-aj2
inim dug4-ga a-a &d;en-lil2-la2-ce3
&d;ic-me-&d;da-gan-me-en gu2-ju10 he2-en6-ci-ri
ka-ta e3-a lugal-ja2-ce3 jizzalx(jic.tug2.zal) he2-em-ci-ak
ki-en-gi-ra nij2-si-sa2 he2-ni-in-jar
nibru&ki; an-gin7 gu2 he2-em-mi-ni-la2
e2-kur-ra me-bi hu-mu-un-ur4-ur4
jic-hur libir-a-ba en3 he2-bi2-in-tar
jarza cu-ta cub-ba-bi ki-bi he2-bi2-in-gi4
&d;en-lil2-la2 me kal-kal-la
&d;ic-me-&d;da-gan-me-en x
&d;nin-lil2-la2 nij2 x
e2-kur-ra cag4-ga  dug3 bar-bi
x x sud-sud x x x giri17 cu jal2-la-ju10
&d;en-lil2 &d;en-
kisal-a &d;udug sag9-ga-bi
&d;lamma sag9-ga-bi e2-kur-ra he2-ni-kur9
&d;en-lil2 x nidba gal-gal-e jic hu-mu-na-a-tag
dag ninda jar-ra &d;en-lil2-la2-ka
sa2-dug4 gal-gal-e zag ha-ra-ni-x-re
gud-i3 udu-i3 cag4 la2-la2
ku6 mucen-bi-da e2 lugal-ja2-ka he2-ni-car2-car2
gir4 mah-ba ir hu-mu-un-pec-pec-e
x x x a-da-min3 hu-mu-ne
x x x-da sa2-dug4 he2-ni-tab-tab
dub.ba.an-bi kurun2-bi a2 sikil-la
cej14-ta cu bar-ra-gin7
gun2 ne-saj-ja2-ka a-gin7 he2-ni-bal-bal
an-ne2 &d;nin-ka-si e-ne-bi-da
x-bi-ir gu-la hu-mu-ni-lah4-lah4
kac x-ni sig5 cim &jic;erin-da hi-a
ceg12 e2-kur-ra hu-mu-ni-ta-ta-hab
ud cu2-ce3 e2-kur buru14-gin7 hu-mu-du3
itid e2 ud 7 e2 ud 15-bi ezen-a he2-ni-kur9
e2-a cag4 bar-bi x x x-a-gin7
nij2 mah gu-ul-gu-ul-lu-ta ir hu-mu-un-pec11-pec11
gaba nu-ca-ra-ge &d;en-lil2-la2-ke4 nij2 he2-em-mi-dab5
i3 sahar2 ga sahar2 jar-re
nij2-saj &jic;kiri6 zu2-lum ta
&jic;bancur &d;en-lil2 lugal-ja2-ka
u2-ja2 saj-bi a
nij2 sag9-ga-ni igi he2-
&d;en-lil2
dumu x x &d;en-lil2-la2-me-en
ur x x &d;nin-lil2-la2-me-en
juruc kalag-ga e2-kur-ra-me-en
gu2-kal usu ni2-tuku u2 mah il2-il2-me-en
nu-kuc2-u3 ja2-la nu-dag-ge je26-e-me-en
ud cu2-ce3 lugal-ju10 a-na am3-gu7 ga-an-dug4 a-na ga-an-naj
e2-kur-ra a2 aj2-ja2 gal-gal-bi sa2 im-mi-dug4-ga
nij2-dug4-ga &d;en-lil2 lugal-ja2 ki-bi-ce3 hu-mu-un-jar-ra
iri an-gin7 cag4 bar-ta sig7-ga
nibru&ki; dim gal an ki-a su-bi hu-mu-dug3-dug3
erin2-bi &jic;dusu-ta he2-em-ta-an-zig3
ugnim-bi &jic;tukul-ta he2-em-ta-ja2-ar
kug-sig17 kug-babbar gud udu-bi gu2-un dumu nibru&ki;-ke4-ne hu-mu-du8
e2 &d;en-lil2 lugal-ja2-ce3 &d;nin-lil2-ce3
&d;nin-urta ur-saj kalag-ga &d;en-lil2-la2-ce3 erin2-bi ha-ba-ra-an-jar
nij2-sur ce i3 siki udu zag 10-ba ab-ak
ki-en-gi ki-uri cu ha-ma-ta-ak-a
nij2-erim2 nij2-a2-zig3 e2 ki he2-em-mi-gi4
nij2-gen6-na ki-en-gi ki-uri he2-ni-jar
sipad nij2-si-sa2-e ki aj2-me-en
u3-tud-da ki-en-gi-ra dumu nibru&ki;-me-en
cag4 al inim-ce3 jal2-jal2-la-me-en
igi kug-zu umuc-ta kal-la-me-en
ad gi4-gi4 a-da-da a-ra2-da kuc2-u3-me-en
nij2-nam zu uj3-ta suh-a-me-en
di-kud u3-en3 nu-ca4-ca4-me-en
ka-ac bar si nam-e sa2-sa2-me-en
a2-tuku nij2 dirig nu-mu-ci-ib2-ak-e
kalag-ga si-ig-ga lu2-ec2 nu-mu-un-e
nir-jal2-e lu2 la-ba-an-ja2-ja2
di jar kug-a na-ma-an-ku4-ku4-da-ke4-ec
lu2 hu-nu nij2 tec2-a inim gaba-na bi2-ib-be2
lu2 x x (x) x arad iri-ja2-ke4
x  &d;en-lil2-la2-ka
ki-en-gi ki-uri x
nij2 x ra cu tij4-je26 dug4 x x
ud ul-la-ac di kadra inim gil-gil-e  ga (x) x
lu2 ha-lam-ma-da cu he2-em-da-an-cub
nu-jar-ra lu2 nij2 kur2 di-da ki a-ba he2-mi-ib-gul
hi-li-a usu-na gu2-bi hu-mu-gid2
nij2 bal lu2-lul nij2 ha-lam-ma e2-e he2-em-mi-sag3
cu du3-a nu-siki nu-mu-su-a
i-&d;utu i-&d;nanna di-bi dug4-ge he2-em-mi-gen6
ni2-zu jal2-la ga a bi iz-bi hu-mu-gul
lu2-sa-gaz-e edin im-sig9-sig9-ga nij2-gul-bi hu-mu-ak
si sa2-e us2 zid he2-em-mi-dab5 dam dumu tur-bi hu-mu-us2
a-cag4-ga nir-jal2-bi lu2 hu-mu-un-du
edin-na bar kug-ga he2-ni-jar-jar
iri&ki; ni2-bi ud sud ki-car2-ra he2-bi2-du3
kur-kur-re a-a tud-da-bi-gin7
&d;ic-me-&d;da-gan-me-en igi-bi hu-mu-ci-jal2
&d;utu-gin7 di si sa2 ku5-ru-ju10-uc
uj3-e bar kug-ga cudu3 im-mi-ib2-ca4
inim kalag-ga jar-ra du3-dam
uj3-e na de5-de5 e2-gal gen6-ne2-dam
inim kalag-ga-ju10 a-ba sa2-da
kur-kur cu ri uj3-bi ba-da-zu-a
ka garac2-a-ta lu2 ba-ra-zi-zi
ki nam-tag-ga inim nam-uc2 a-ba x
nam-uc nij2-gig-ga a x x bi nu x x x
mu ur5-ce3-am3 &d;en-lil2 lugal-ju10 ud-ju10 mu-un-sud-su3-ud
&d;ic-me-&d;da-gan an-ce3 tud-da cag4-ge pad3-da
a-a-gin7 dug3 ama-gin7 dib-ba-me-en
bad3 mah zi-cag4-jal2 kalam-ma-me-en
&jic;mec3 mah ur2 gur-ra pa mul dajal-la-me-en
an-dul3 ki-en-gi-ra jissu dug3-ga-me-en
ki saj sukux(sukud)-ra2 cu nu-tej3-je26-me-en
a2-tah erin2-na-me-en igi tab kalam-ma-me-en
ur-saj me3-ce3 du-du-me-en
dub3-tuku kac4 di-me-en &tum9;mir du-me-en
gal-an-zu  nij2-nam-ta e3-a-me-en
am u3-na gub-ba sahar kad4-kad4-e-me-en
gud-si-ac x la2-e-da x x-da-me-en
&kuc;gur21ur3-ra2 ka-ba gub-me-en
ur-saj ur-saj-e-ne-me-en lipic &jic;tukul-la-me-en
zid-da gab2-bu ki-bal dub2-dub2-bu-me-en
kug-sig17 sahar-ba-me-en &na4;za-gin3 kur-ba-me-en
su3-ra2-aj2-gin7 kalam-ma jir2-jir2-me-en
a zid nam-lugal-la numun nam-barag-ga-me-en
&jic;isimu2&sar; &jic;erin-na tir ha-cu-ur2-ra-me-en
&jic;tackarin hi-li x (x) du8-a-me-en
su dijir-re-e-ne x uru da man x-me-en
nam gal tar-ra a-a &d;en-lil2-la2-ta
kur-ra kur-cag4-ba za-pa-aj2-ju10 i3-im-dul
iri-bal-a lu2 nu-um-me-te &jic;tukul nu-um-ma-gub-ba
ni2-bi-ta inim &d;en-lil2-la2-ta gu2-un-bi ha-am3-x x
kur-ce3 ma2 x  x um
&na4;nir7-igi &na4;gug &na4;
na4-na4-bi  jar
kij2 da-ri2 kij2-sig kij2 lugal mah (x)
jic mah cag4 gig2 x kalam-ce3 ha-ma-ab-il2
dilmun&ki;-e gada zu2-lum a2-an-sur-bi cu ha-ma-da-ab-pec-e
mar-tu e2 nu-zu iri&ki; nu-zu
lu2 lil2-la2 hur-saj-ja2 tuc-a
&udu;a-lum u8-u3 si ha-ma-da-ab-sa2-sa2
kur igi-nim-ma ki na bad a na ta
&jic;erin &jic;za-ba-lum &jic;cu-ur2-men2 &jic;tackarin ni2-bi-a ha-ma-an-de6
&d;en-lil2 lugal-ju10 kur-kur-re gu2 jic ra-a
uj3-e du-us2 dili-ka ha-ma-an-dab5 ka tec2-e ha-ma-an-jar
je26-e-me-en &d;en-lil2-ce3 jal2-la-me-en ki aj2 e2-kur-ra-me-en
ud ki-en-gi ki-uri sag2 ba-ab-dug4-ga-ta
e2-kur za-gin3 &d;en-lil2-la2-ka
e2-ja2-jic-cu2-a zag &d;nin-lil2-la2-ka
lugal na-me alan ba-ra-ni-in-kur9
&d;en-lil2-le cag4 ki aj2-ja2-ni-ta
e2-nam-til3-la-ka jal2 ha-ma-ab-taka4
e2-kur-ra gi16-sa gal-gal-e si ha-ba-ni-sa2-sa2
erim3 nij2 da-ri2 he2-ni-jar-jar
&jic;gu-za me-dim2-bi me-dim2-ma dirig-ga
&d;en-lil2 lugal-ju10-ra hu-mu-na-gub
e2-ja2-jic-cu2-a ki-ur3 ki gal-la
&jic;gu-za &d;nin-lil2-la2 he2-gub-ba-am3
&jic;gu-za &d;en-lil2-la2 ba-ra-an-ta-gub-ba-am3
&d;ic-me-&d;da-gan dumu &d;da-gan-na-me-en
&jic;gu-za barag mir 7 jar-a za di gag-a &na4;nir7-igi-bi &na4;cuba-ke4
&na4;za-gin3 su3-ra2-aj2-ja2 cu tag-ga
kij2 gal-le-ec cu kug-zu mah
&d;en-lil2 lugal-ju10-ra hu-mu-na-gub
nin-ju10 &d;nin-lil2-da &d;en-lil2 hu-mu-un-da-tuc
ur5 sag9-ge cag4 hul2-la he2-ni-jar
&jic;gu-za-bi su &d;en-lil2-la2-ka gal-le-ec bi2-dug3
nij2 cu dug4-ga-ju10 i3-in-na-aj2
cag4-ga dug4-ga-ju10 &d;en-lil2-la2 su-a-ni ba-dug3
&urud;alan nij2 kalag-ga kuc3-kuc3-ta sig7-ga
je26-gin7 giri17 cu jal2 e2-kur-da ni2-tuku
mac2 kadra-ka im-tur-tur-re
&urud;alan ak-a saj x x-ke4
&d;en-lil2 lugal an ki-ke4
ki x-ni um-ci-in-zig3-ga-ce3 a-gin7 ki-a gub
su pirij sa pirij-ja2 zag pirij-ja2
mes
cita x x (x) jissu x (x) im ic (x) x
bal nam-lugal-la x x (x) til-la x x (x) x-ba lugal-ju10-ra a ha-mu-na-ru
jic mah ki u6 di-ce3 he2-ni-lah4
&d;nin-lil2 nin dijir-re-e-ne-ra
x munus-a ki kug-kug-ga-na
e2-cen-cen-na nam-til3 si-a-na
&urud;alan gal-gal-ju10 hu-mu-na-ni-kur9
igi-ni-ce3 hu-mu-ni-sag9
hu-x x nam-til3-la-ju10-ce3 a hu-mu-na-ru
je26-e-me-en lu2 x x ra sag9-ga-ju10
&d;ic-me-&d;da-gan-me-en sa-ra-ju10 he2-sag9
&urud;alan ad-da tud-da-ju10
e2 &d;en-lil2-la2-ka &d;nin-lil2 nin-ja2-ka je26-e-me-en hu-mu-ni-kur9
&urud;alan a-a gu-la-ju10 (x) x-ne-bi x ic-am3
x mu-tag &urud;alan hu-mu-ni-ed3
e2 &d;en-lil2-ka hu-mu-ni-kur9
e2-kur ec3 x a hu-mu-ni-x

hu-mu-ni-x
nij2 babbar-re nu-ub-ta-an-sag9 e2 &d;namma he2-em-mi-ak

ka nam  dug3 uj3 si
x  inim dug4-ga x (x)
&d;en-lil2 en cag4 su3-ra2 x lugal je26-e-me-en
jic jectug2-ke4 jal2 x -taka4
za3-mi2-ju10 ka-ka-ga he2-ni-jar-jar
&d;jectin-an-na nin ka lal3-a-ju10-u8
cir3-cir3-ra he2-em-mi-dirig-dirig
um-mi-a nar gal-gal-e-ne
cag4-ba la-la2 he2-ni-in-jar
a-da-ab tigi2 cumun-ca4 ma-al-ga-tum
cir3-gid2-da za3-mi2 nam-lugal-ju10 cag4-bi nij2 til-la
a-ra-hi bal-bal-e za-am-za-am kun-jar-bi
nar gal-an-zu-ne ma-an-jar-re-ec-a
en3-du ki du12-ba mu-ju10 mi-ni-gal-ec-a
nij2-nam zu jectug2 dajal-la-ja2
tum2-tum2-mu erin2-na mu-zu-a-ja2
ki &jic;tukul-la-ka igi mi-ni-zalag-ga
sipad kug-zu uj3 lah4-lah4-e-ja2
gal-zu nij2-nam-ma i3-me-en-na-ja2
an-e igi zid mu-ci-in-bar-ra
inim &d;en-lil2-la2-ta kalag ni2-bi jal2-la
&d;nin-lil2 an-dul3-ju10 i3-me-a
&d;en-ki-ke4 jectug2 ma-an-cum2-ma
&d;nin-urta-ke4 mu-ci-in-jal2-la
&d;nanna gal-le-ec ki ma-an-aj2-ja2
mussa &d;nin-gal i3-me-en-na-ja2
&d;inana-ke4 hi-li ma-an-cum2-a
iri&ki;

in-ju10 dub-ba ki-ju10 sur-ra
eg2-ju10 sig9-ga pa5-ju10
ka x-a-ta kur-kur mu-gam-ma
siki igi-nim-ma x x he2-em
nam-dub-sar ki nam-galam-ma  usu bi2-du-a
cag4 dub-ba cudum nij2-cid buru3 dajal-la kurum7-bi mu-bur2-ra
igi-gub-bu gana2 gen6-ne2 jic-as4-lum gi e3
ki-gub-ba ki igi il2-la-ju10-ce3 temen cu4-ga kalam ri-ja2
cu sag9 cu tam-tam-ma-ja2
dub ki-en-gi ki-uri-ka sar-re-bi mu-un-zu-a
e2-dub-ba-a cu mi-ni-mul-mul-la
gi-dub-ba dub nam-dub-sar-ra zag im-mi-til-la
nam-nar-ra a2-ju10 ba-e-cum2-ma
za3-mi2 ki di-bi mu-zu-a
cir3.nar ad ca4-ba nir mi-ni-ib-jal2-la
sa cu-si jic-gu3-di-da inim suh-suh bal-e-bi mu-zu-a
&jic;al-jar-sur9 &jic;sa-ec sa-bi2-tum
&jic;har-har za-na-ru sa2 bi2-dug4-ga
nam-nar-a ki bal-bal-a-bi
cag4 cir3.nar-da ki dul-dul-la-bi zag im-mi-us2-sa im-til-la
um-mi-a cir3.nar jar-jar-ju10-ne
cir3 gal-gal-ja2 mi-ni-jar-re-ec-a
za3-mi2-ja2 mi-ni-in-pad3-pad3-de3-ec
lugal kalag-ga cu x x x ak
&d;en-lil2-la2 cu il2-il2-la-ni mu-na-da-gub-ba
mu dijir-re-e-ne nam-erim2 x -gin7 he2-ni-kud-de3
nij2 en3-du-ja2 a-na ab-jal2-la
na-du3-a-ja2 a-na ab-sar-ra lul ba-ra-na he2-ge-en
mi2 dug4-ga-ju10 ka-ga14 hu-mu-jal2
e2-a cir3-ju10 giri17-zal-le-ec he2-em-me
en3-du-ju10 cu-a hu-mu-un-bal-e
la-la-bi cag4 kalam-ma-ka hu-mu-jal2
zag-bi-a inim ka-ge-e he2-em-tum3
ki jicbun-ka al di-bi he2- x x x
x x x la-la-bi cag4-ga hu-mu-ja2-ja2
&d;jectin-an-na &d;lamma-bi he2-a
erim3 nij2 da-ri2 ibila lugal-la
gi16-sa nam-en-na nij2 cu nu--gid2
ka nar-e-ne-ka su3-ud-ce3 ge-en
je26-e-me-en &d;en-lil2-la2 sa2-dug4  ki-ke4 bi2-dug4
nibru&ki; ki sag9-ga cu  x
ki-en-gi ki-uri jic-hur-bi si he2-em-mi-sa2
ur5-ce3-am3 &d;en-lil2 lugal-ju10 ud-ju10 x x x
bal-ju10 bal-a im-mi-us2-sa
cag4-bal-bal-ju10 he2-em-da-gal-gal
e2 &d;en-lil2-la2-ka nam-sipad hu-mu-un-ak-e
&d;en-lil2 lugal-ju10-ra cir3-ju10 he2-na-di
e2-kur-re ki ki aj2-ju10 mu-ju10 hu-mu-pad3-de3
&d;nin-lil2-ra  za3-mi2 gal-gal-ju10 ud cu2-ce3 hu-mu-na-x
&d;nanna en zi-le dumu &d;en-lil2-la2-ra
x nar-e ki aj2-ra
-ra kij2-nim kij2-sig cir3-ju10 he2-na-di
e2 dijir gal-gal-e-ne-ka en3-du-ju10 hu-mu-un-di
&d;ic-me-&d;da-gan-me-en gub-gub-bu ni2 tej3-je26-ju10-ce3
dijir saj-du-ja2-ke4 kur-zag til-la-ba gaba-ri he2-me-ni-in-tuku
ki-en-gi ki-uri mi-ni-mah-en
barag nam-lugal-la-ka im-mi-in-sig9
cir3-ju10 dalla
lu2 -un-zu-a
na-du3-a x  mi--in-de2
&d;ic-me-&d;da-gan lugal-e  dirig-ga-am3
sar im-me-e-a
-ce3 igi i-ni-in-il2
ka mi in  x
in sar-ra
e2
cag4 &d;en-lil2-la2
&d;udug e2-kur-ra
&d;lamma e2-kur-ra
lu2-bi lu2
x x
gi16-sa gal-gal  x-ja2
erim3 dugud dugud  x-ja2
&jic;gu-za &d;en-lil2-la2 -gub-ba-a
&jic;gigir mah kij2 -a
&jic;mar-cum &d;nin-lil2-ra mu-dim2-ma-a
&d;en-lil2 uru2 mah  x kal lugal-ja2
&d;en-lil2 lugal-ju10-ra mu-na-ni-kur9-ra
cita2 saj 50 &jic;tukul-e dib-ba
&d;nin-urta x -ra mu-ni-in-de2-a
&urud;gu-za mah ki galam-ma mu-na-ni-in-gub-ba
&urud;alan urud kalag-ga me-dim2-ma sig10-ga
alan &na4;esi ulutim2-ju10-ce3 ak-a
e2 &d;en-lil2-la2-ka mi-ni-kur9-ra
-ka mi-ni-in-sug2-ga
da-bi-a ba-an-zu
x x he2-em-x
-e ba-e-
x
cag4
&d;utu si2 sa2
uj3 saj gig2
&d;en-ki &d;ickur &d;ezina2  dijir he2-jal2-la
he2-jal2 an ki-a ba-da-gi4-ec
2(man)-kam-ma-ce3 nar gal he2-a
um-mi-a lu2 cir3 he2-a
en3-du jar-jar ad ca4 di he2-a
nar gu3 dug3-ga lugal-a he2-a
nar ad gi4-gi4 cag4-ba-a hul2 he2-a
nar ka silim-ma a2-nu2-da-ka he2-a
nar gu3 bal-bal ad-da-a he2-a
zag-ba he2-a

x x &d;en-lil2-la2 inim zid x x
x gu3 mu-un-na-de2-e-a
x x &na4;esi ec3-e nibru&ki;-a
x x an ki-ka ki-ba e-ne lu2-bi
x x-ba ki-ba la-ba-an-kur2
x x jic-dub-ba-ka la x la2 mu la-ba-an-sar
nij2-erim2 nij2-a2-zig3 la-ba-an-ak
x x-bi e2-kur za-gin3 &d;en-lil2-la2-ka
x x he2-ni-in-zig3 saj an-ce3 he2-ni-in-il2
x x sipad-da kalam saj-e-ec rig7-na
x x x-bi he2-na-su3-ud
x nam-erim2-ma ib2-ku5-ru-a
x x x x x x mu-ni bi2-ib2-sar
ac2 bal-ke4-ec lu2-kur2 cu ba-an-zi-zi-a
&d;en-lil2 lugal dijir-re-e-ke4-ne
x -ke4
ud te-ec dug4-ga tug2-gin7 ba-e-dul gada-gin7 ba-e-bur2
eridug&ki;-ga tug2-gin7 ba-e-dul gada-gin7 ba-e-bur2
iri-a ud huc-e ceg11 mi-ni-ib-gi4-gi4
eridug&ki;-ga ud huc-e ceg11 mi-ni-ib-gi4-gi4
za-pa-aj2-bi nij2-me-jar u18-lu-gin7 ba-e-dul uj3-bi
eridug&ki; nij2-me-jar u18-lu-gin7 ba-e-dul uj3-bi
lugal-bi iri-ni iri kur2-gin7 bar-ta ba-ra-gub er2 gig mu-un-ce8-ce8
a-a &d;en-ki iri-ni iri kur2-gin7 bar-ta ba-ra-gub er2 gig mu-un-ce8-ce8
nam iri hul-a-na er2 gig mu-un-ce8-ce8
nin-bi mucen dal-a-gin7 iri-ni ba-ra-e3
ama e2-mah-a kug &d;dam-gal-nun-na iri-ni ba-ra-e3
iri me kug-kug-ga me-bi cu ba-ab-bal
jarza me gal-gal-la-kam me-bi ba-da-kur2
eridug&ki;-ga igi ni10-ni10-bi ba-kur2 cu suh3-a ba-ab-dug4
ud hul du3-a iri-ta ba-ra-jen kalam i3-ur4-ur4-re
ud sig5 hul nu-jal2-la sag9-ga nu-zu hul nu-zu-e
su-bir4&ki;-e a-gin7 im-mi-ib2-jar cu im-ma-da-an-cub
iri-a ud zalag-ga e3-a ud ba-da-ku10-ku10
eridug&ki;-ga ud zalag-ga e3-a ud ba-da-ku10-ku10
&d;utu an-ur2-ra cu2-a-gin7 an-usan-ce3 ba-du3
iri an-ne2 nam ba-an-ku5-ra2-gin7 ni2-bi-a ba-an-gul
&d;en-lil2-le saj-ki gid2-da-gin7 eridug&ki; ec3 abzu gu2 ki-ce3 ba-ni-ib-jar
ki-ru-gu2 1-kam-ma-am3
a uru2 gul-la e2 gul-la-ri gig-ga-bi im-me
jic-gi4-jal2-bi-im
2-kam-ma-ce3 ud-de3 iri mu-un-gul-gul ad-bi gig-ga-am3
x giri16 im-ma-ni-ib2-jar
x a-nir ba-da-an-tab
abul-la-bi &jic;si-jar bi2-in-kud &jic;ig-bi ud-de3 im-ma-gub
gub-ba uj3 zar-re-ec ba-an-sal
mu-un-du8 ni2-bi-a ba-an-gul
x er2-ra mu-un-kur9
x x pe-el
ulutim2-bi mu-un-kur2
ulutim2-bi mu-un-kur2
bad3-bi mu-un-ni10-ni10 ur2-ba ba-ni-ib2-bal
iri ki sikil-la zal-a-ni sahar-ra ur2 mi-ni-ib2-si
u6-nir ec3 an-ne2 us2-sa-bi sahar-tu11-e ba-an-jar
jic-bur2-ba me-te e2-a-ke4 ni2 il2-il2-a il2-bi ba-e-suh
kan4 u6-nir-gal-an-ki-ni2-huc-ri-a-bi
&jic;ig za-gin3-bi gu2-guru5 bi2-in-dug4 &jic;saj-kul-bi ba-du3
jic-kan4-na-bi ba-ra-an-bur12 e2 igi ba-ab-kur2
ki-ru-gu2 2-kam-ma-am3
eridug&ki; gul-la-ri gul-la-bi gig-ga-am3
jic-gi4-jal2-bi-im
kan4 igi pirij-ja2 ki nam tar-re-ba
&jic;tir e2-a he2-du7-bi ba-ra-an-guz
&d;ka-he2-jal2 &d;igi-he2-jal2 i3-du8 e2-a
ud nu-dug4-ga-ba mu-un-gul-gul-lu-uc (x x) mu-un-kur2-kur2-ru-uc
kan4 uz-ga guructa nidba gal-gal gul-la
ku6 mucen-bi muc3 ba-ni-ib2-tum2 gul-la
e2 kug &na4;za-gin3-na zal-a-ni er2 x
huj-ja2 cagina  x
ezem-ma gal-e x x
cir3 kug cir3 ha-mun
cem3 &kuc;a2-la2
me gal me car2-ra
ki dijir an ki-a
di lugal-e jidru kug a2 zid-da
en lu2-mah nin-dijir
sukkal &d;isimud-de3 a2
e2 lu2 nu-zu-ba da-bi x
eridug&ki; ec3 abzu sig9-ga-bi
tug2 mah-he su-ub-ba lu2-erim2-e he2-
x lu2 x uj3 x x he2-mi-in-
u3-mun-bi a bal-bal-e-da uc2-ni im-bal
x an sig7-ga-gin7 ul-ce3 tag-ga-am3
gu2-da ba-an-la2
ki-ru-gu2 3-kam-ma-am3
jic-gi4-jal2-bi-im
x  x ur5 uc2-a cag4 sag3-ga
x kug tum12&mucen;-ma-gin7
an x
mucen uru2 gul-la-ke4 gud3
u3-ku-ku&mucen; mucen cag4 sag3-ga-ke4 ki
cag4 dab5 x
&jic;kici16 kur-ra-ke4 zu2 ba-ni-ib2-kece2
&jic;kici16 kur-ra-ke4 gar3 ba-ni-ib2-() x x
&urud;cen kug lu2 igi nu-bar-re-da
cimacki&ki; elam&ki; lu2 ha-lam-ma igi i-ni-in-bar
e2-jectug2.&d;nisaba e2 jectug2  ka  ba-cu2
me abzu ce-er-ka-an dug4-ga  x ba-ab-du
gi16-sa kug erim3 jar-jar-a ki x  jar-ra-ba
muru9-gin7 ki us2-sa -a-ba
buru5&mucen;-gin7 a2-bur2-bi sar-sar-ra ba-e-re7-ec
kug &na4;za-gin3  ba-ab-du
eridug&ki; nij2  x ba-ab-dug4
ec3 bar x -bi-a
an-cej6-ja2 -in-du3
tir hur-saj-ja2  mu-ni-in-
x ne x  x
im
a-a &d;en-ki i-lu ni2-te-na
ki-ru-gu2 4-kam-ma-am3
a-a &d;en-ki i-lu ni2-te-na gu3 gig im-me
jic-gi4-jal2-bi-im
nam-bi-ce3 &d;en-ki lugal abzu-ke4
iri-ni iri kur2-gin7 bar-ta ba-da-gub gu2 ki-ce3 ba-an-la2
nin-bi ab2 zid arhuc-a kug &d;dam-gal-nun-na
gaba-ni i3-hur-re igi-ni i3-hur-re gu3 nir-ra im-me
cu 2-a-na jiri2 ba-da-ra cu bi2-in-du8 tec2-bi i3-gu7-e
siki-ni &u2;numun2-bur-gin7 i3-ze2-e i-lu gig ja2-ja2
uru2 munus-zu nu-til-la a-la-zu nu-gi4-a-ju10 me-a er2-zu ba-gig
uru2-ze2-eb&ki; uru2 munus-zu nu-til-la a-la-zu nu-gi4-a-ju10 me-a er2-zu ba-cec2
gud-gin7  mah-za ba-e-cub-be2-en hul  mu-cub-be2
x  x dim2-ma-me-en cag4-ju10
an ga-ca-an-e
x x
su3-ud-da-ac dijir gal-gal-e-ne
u3-mu-un &d;mu-ul-lil2 lugal kur-kur-ra-ke4
ki-en-gi-ra i-bi2 hul he2-en-ci-bar jiri3-bal-a he2-em-gul
ki-ur3 ki gal zag he2-bi2-in-tag
e2-kur za-gin3-na du3-a-ba &jic;al-e he2-em-mi-in-ra
zag he2-bi-in-tag cu li-bi2-in-dag
kij2-sig unu2 gal-ni mu-ni he2-pad3-de3
&d;a-ru-ru nin9 &d;mu-ul-lil2-la2-ke4
iri-ni iri-saj-rig7 zag he2-bi2-in-tag
kec3&ki; ki-ulutim2 kalam-ma-ke4
itima kug ud nu-zu-ba uj3-e igi he2-ni-in-bar
zag he2-bi2-in-tag cu li-bi2-in-tag
kij2-sig unu2 gal-ni mu-ni he2-pad3-de3
u3-mu-un &d;nanna u3-mu-un &d;ac-im2-babbar
iri-ni urim2&ki;-ma zag he2-bi2-in-tag
cag4-mar-ra-ka ka-na-aj2-bi he2-en-til
e2-kic-nu-jal2 aj2-gig-ga he2-bi2-ak cag4-bi he2-bi2-ra
zag he2-bi2-in-tag cu li-bi2-in-dag
kij2-sig unu2 gal-ni mu-ni he2-pad3-de3
&d;ga-ca-an-an-na ga-ca-an an ki-ke4
iri-ni unug&ki;-ga zag he2-bi2-in-tag
e2-an-na e2 ub 7 izi 7 kar-kar-re-de3 an x ti
zag he2-bi2-in-tag cu li-bi2-in-dag
kij2-sig unu2 gal-ni mu-ni he2-pad3-de3
mu-ud-na-ju10 uru2-zu uru2-ze2-eb&ki;-gin7 gul-la a-ba-a igi mu-ni-in-du8
ki-ru-gu2 6-kam-ma-am3
mu-ud-na-ju10 me-na ba-du3-e me-na ba-gul-e me-tec2 abzu  x
jic-gi4-jal2-bi-im
u3-mu-un &d;am-an-ki uru2-zu uru2-ze2-eb gul-la a-ba-a mu-ni-in-du8
ec3 abzu e2-zu-gin7 hul-a a-ba-a igi mu-ni-in-du8
ki-cu-tag-ga-ni lu2 nu-ed3-de3
kij2-sig unu2 gal-ni mu-ni li-bi2-in-pad3-de3
&d;en-ki lugal abzu-ke4
cag4 ba-an-sag3 ur5-ra-ni ba-uc2 inim nitalam-na-ce3
ni2-te-a-ni i-si-ic mi-ni-ib-la2 cag4-ka-tab-ba ba-an-nu2
lugal-ju10 ur5 nam-ba-ug7-e cag4 nam-ba-sag3-ge
a-a &d;en-ki ur5 nam-ba-ug7-e cag4 nam-ba-sag3-ge
dumu an-na cag4-zu ki-ur3-zu-ce3 iri-zu-ce3 muctug2-zu-ce3
iri kur2-ra tuc-a gig-ga-am3 iri-zu-ce3 muctug2-zu-ce3
e2 kur2-ra tuc-a gig-ga-am3 e2-zu-ce3 muctug2-zu-ce3
iri lu2 ta nu-ub-da-sa2-a iri-zu-ce3 muctug2-zu
e2 lu2 ta nu-ub-da-sa2-a e2-zu muctug2-zu
eridug&ki;-ga ud-bi ba-sud-sud ji6-bi ba-til-til
ac-te-zu tuc-a hu-mu-ra-ab-be2
mu-nu2-zu nu2-a hu-mu-ra-ab-be2
e2-zu ni2 ten-na-ab hu-mu-ra-ab-be2
barag kug-zu hul2-la-bi dirig-bi tuc-a hu-mu-ra-ab-be2
a-a-zu an lugal dijir-re-e-ne-ke4 cag4-zu he2-eb-dug3-ge
lu2-ulu3 lu2 sun5-na er2 e2 zid dam-za mu-ra-an-de6 igi-zu-ce3 du12-a-bi
lu2-ulu3-bi cag4-zu ha-ba-na-huj-je26
sizkur2-ra dug4-ga-na igi zid bar-mu-ce-eb
ki-ru-gu2 7-kam-ma-am3
x x x x zag-zu he2-bi2-in-tag e2-zu ba-e-de3-cub
jic-gi4-jal2-bi-im
ki-bi ha-ra-ab-gi4-gi4
x-za
x
lu2 ha-lam ak-a-gin7 saj nu-mu-un-
iri me nun-na a gal-la dirig-ga a-e ba-da-ri sag9
sug dajal-bi jiri3 ba-an-ja2-ja2 cag4-ba &jic;kici17 kur-ra ib2-mu2-mu2
ma2 giri17-zal-la ma2 tarah abzu a-e ba-da-ri sag9  amac-bi kar bi2-ib2-kar
&d;sir2/sir2 an-gub-ba u2 lu2 ma2 u5 na-nam ma2-saj-ja2  igi-bi-da ba-e-cu2 bu x
e2-a lu2-erim2-e mu-un-hul-uc me-bi cu suh3-a ba-ab-dug4
gi-gu3-na-ke4 e2 kug lu2-erim2-e abzu
e2-u6-nir ec3 an-gin7 saj-bi mu-un-il2 jissu-bi
kan4 gu-la kan4 igi pirij-ja2 ki nam-tar-ra lu2-erim2-e &jic;ig-bi izi ba-ab-cum2
&d;ka-he2-jal2 &d;igi-he2-jal2-e i3-du8 e2-a x
x &d;en-ki-ke4 ki x x x a jectug2 uj3-bi
du ki ha-lam abzu me &d;a-nun-na
-bi bi2-ib2-de2-a kalam-ma
x-gin7 jic ga ba
x cag4 iri x
eridug&ki;-ga
iri jic-gi ne
eridug&ki;-ga gud-ab2
cah2 jic-gi nu-me-a
eridug&ki;-ga gud-gin7 x
nin iri-ke4 e2-ju10 im x  x x
ki-ru-gu2 3-kam-ma-am3
a-a &d;en-ki a e2-zu a iri-zu a nam-lu2-ulu3-zu kur-ra
jic-gi4-jal2-bi-im
-ib-ze2-e
lum-lum-e
x x x-ta lugal-zu ba-an-gu7
x mu ri a-cag4 dur2-ru-na ce gu7-gu7-a
lum-lum a-na ba-e-kal
da-ra-an-cub a-hur-rum i-bi2-za
gur-da nij2 ud da-ri2-kam
a-hur-rum kece2-ra-ab
ud mac-a du8-du8-a-ab
kug kalag-ga la2 ka kalag-ga sam2
za-e jic-cub-e ni2 bi2-ib-kal
dub3-tuku bar in-dab5
usu-tuku ba-da-an-kar
ka tuku e2-gal-la ba-ni-in-kur9
-a-kam
-na-kam
igi-ni a zal-bi
he2-em-dirig &urud;ha-zi-in al-su-su
du6-la2 dul2-bi bi2-ib-sig9-sig9
saj ki-tum3 a2 aj2-ja2 ce-ba-e-da-e-ce
saj bul-e id2-da bal-e
si-si-ig a-ga-de3&ki;-ce3 i3-gi4-in
a-ga-de3&ki;-a a-na-am3 mu-e-ni-ak
mac2-ji6 lul-la im-ma-an-na-jar
lu2 bur2-ru-bi bi2-in-tuku
a-ga-de3&ki;-a a-ga-de3&ki; x x-a-gin7
x bi x  x
ba x
&d;lugal-cubur&ki; men edin-na nam-lugal-la saj-ja2 hu-mu-ra-an-jal2
&d;en-ki-ke4 en nam-til3-la nam-til3-la he2-eb-
e2-u6-nir e2 jic-hur an ki-a me car2-ra u5-a
suh10 nam-en-na-zu ni2 me-lem4 ha-ra-dul-e
me nam-lugal-la pa e3 ha-ra-ab-ak-e
jic-hur nam-en-na gi16-sa-ce3 hu-mu-ra-ab-la2
mu7-mu7 nam-til3-la-kam mi2 zid hu-mu-ri-in-dug4 nam su3-ud-jal2 ha-ra-ab-tah-e
mu pad3-da-ni-gin7 mu pad3-da-zu su &d;en-ki-ke4 ha-ba-ni-dug3
jectug3 jizzal cu zid ha-ra-an-ja2-ja2
nij2 du-ri2-ce3 nu-ub-kur2-ru-gin7 mu nam-lugal-zu
a-a &d;en-ki mu nam-til3-la-zu ha-ba-ni-sud-sud
kur-kur kilib-ba-bi nam-en-bi ha-ra-ab-rig7-ge
&d;ha-am-mu-ra-bi lugal-ju10
a-ba-a mu-un-ba-al-e a-ba-a mu-un-ba-al-e
&id2;asila-kug a-ba mu-un-ba-al-e
&id2;pa5-bi-luh a-ba mu-un-ba-al-e
(x) ur-&d;namma x tuku mu-un-ba-al-e
tuku mu-un-ba-al-e
-za &d;en-lil2-le x &d;ac-im2-babbar
a-ra2-bi ku6-a dal-bi mucen-a
a dug3-bi ku6-a dal-bi mucen-a
u2-lal3-a mu-un-du suhur&ku6; am3-gur-gur
u2-lal3-a mu-un-du suhur&ku6; am3-gur-gur
gi-zi-bi lal3-am3 ku6 ha-ma-gu7-e
gi-zi-bi lal3-am3 ku6 ha-ma-gu7-e
-ju10 ki jar-ra-bi-ta ku6 mucen sug4-ga-am3
x ki jar-ra-bi-ta ku6 mucen sug4-ga-am3
x-bi lugal eridug&ki;-ga ux(pa)-a-zu sug4-ga-am3
&d;nu-dim2-mud lugal eridug&ki;-ga ux(pa)-a-zu sug4-ga-am3
a dug3 hu-mu-un-tum2-mu &jic;dusu-e ha-ma-la2-e
x a dug3 hu-mu-un-tum2-mu &jic;dusu-e ha-ma-la2-e
a-ba-a mu-un-ba-al-e a-ba-a mu-un-ba-al-e id2 a-ba-a mu-un-ba-al-e
&id2;kece2-kug a-ba-a mu-un-ba-al-e id2 a-ba-a mu-un-ba-al-e
&id2;pa5-bi-luh a-ba-a mu-un-ba-al-e id2 a-ba-a mu-un-ba-al-e
&d;ur-&d;namma kug tuku mu-un-ba-al-e
cul zid nij2-tuku mu-un-ba-al-e
lugal-ju10 barag-za &d;en-lil2-le en &d;ac-im2-babbar
cul &d;suen barag-za &d;en-lil2-le en &d;ac-im2-babbar
lugal cag4 zid-ta nam tar-ra nam-nir-ra saj il2
&d;ur-&d;namma cul igi il2-la kur gal &d;en-lil2-le
&d;nu-nam-nir-re ki-en-gi ki-uri-a je26-e mu-un-suh-en
nibru&ki;-a hur-saj nam-til3-la-ka nam-ju10 im-mi-in-tar
saj-ki zalag-ga-ni mu-un-ci-in-bar nam-lugal ma-an-cum2
urim2&ki;-ma e2-mud-kur-ra-ka
&jic;gu-za-ja2 suhuc-bi -ge-en
jidru kug uj3 car2 si sa2-sa2-e cu-ja2
cibir ecgiri2 uj3 dajal lu-a x he2-em-
en &d;ac-im2-babbar-ke4 zi ud sud-sud
&d;en-lil2-le ub-da 4-ba x x
mu da-ri2 mu ka-ge ba-ab-du7
&d;en-ki-ke4 jectug2 dajal-la-ju10 saj-e-ec mu-rig7
je26-e iri&ki;-ja2 id2 he2-jal2-la mu-ba-al &id2;kece2-kug mu-sa4
urim2&ki;-ma id2 he2-jal2-la mu-ba-al &id2;kece2-kug mu-sa4
mu da-ri2 ka-ge ba-ab-du7-am3 &id2;pa5-bi-luh mucen-am3
je26-e iri-ja2 a-ra2-a-bi ku6-am3 dirig-bi mucen-am3
urim2&ki;-ma a-ra2-a-bi ku6-am3 dirig-bi mucen-am3
je26-e id2-ja2 u2-lal3-e mu-un-du3 suhur&ku6;-e am3-gur-gur-e
urim2&ki;-ma u2-lal3-e mu-un-du3 suhur&ku6;-e am3-gur-gur-e
je26-e iri-ja2 gi-zi-bi lal3-am3 ab2-e ha-ma-gu7-e
urim2&ki;-ma gi-zi-bi lal3-am3 ab2-e ha-ma-gu7-e
je26-e -ta ku6 mucen sug4-ga-am3
urim2&ki;-ma
je26-e id-ja2 a-ra2-a hu-mu-un-tum3 &jic;dusu-e hu-mu-un-na-la2-e
urim2&ki;-ma id-ja2 a-ra2-a hu-mu-un-tum3 &jic;dusu-e hu-mu-un-na-la2-e
lugal-bi lugal eridug&ki;-ga ux(pa)-a-zu sug4-am3
&d;nu-dim-mud lugal eridug&ki;-ga ux(pa)-a-zu sug4-am3
lugal an ub-da 4-ba cag4 &d;en-lil2-la2 dug3-ge-en
&d;ur-&d;namma u2-a nibru&ki; saj us2 urim2&ki;-ma
iti6-ce3 kalam urim2&ki;-ma-ce3
asila(ezen×lal2) ud mi-ni-ib-zal-zal-e-ne
&d;ur-&d;namma lugal urim2&ki;-ma za3-mi2-zu dug3-ga-am3
x
a-ba mu-un-ba-al-e
&id2;x-x-luh-ha a-ba mu-un-ba-al-e
id2 a-ba mu-un-ba-al-e
&id2;&jic;jisal-a-jar-ra a-ba mu-un-ba-al-e
id2 a-ba mu-un-ba-al-e
ur-&d;namma kug tuku mu-un-ba-al-e
id2 a-ba mu-un-ba-al-e
&d;cul-gi nij2-tuku mu-un-ba-al-e
id2 a-ba mu-un-ba-al-e
lugal cag4 zid-da nam tar-ra nam-nir-ra saj il2
ur-&d;namma cul igi il2-la kur gal-e &d;en-lil2-la2-ke4
&d;nun-nam-nir ki-en-gi ki-uri-e me-am3 mu-un-suh-e
nibru&ki;-e hur-saj nam-til3-la-ka nam-ji6 im-mi-in-tar
urim5&ki;-e e2-mud-kur-ra-kam
&jic;gu-za-ja2 suhuc-bi im-mi-in-gen6
aga me-lem4 me-tec2 nam-lugal-la saj-ja2 im-mi-jal2
&jic;jidru kug uj3 car2 si-si-e sa2 cu-ja2 im-mi-in-sa2
ecgiri2 cibir ec2-giri17 zi-jal2 lah6-lah6-e cu-ju10-uc im-ma-an-x
saj x x e2 u6 di-da-bi x (x) im-mi-in-sa2
x  x ga
x
e2-kic-nu-jal2 saj kun jal2-la
e2-temen-ni2-gur3-ru ki-tuc cag4 hul2-la
x (x) x-da ur2-bi im-mi-in-gen6
x x (x)-na-kam gu2-da am-bi cu2
x (x) x zi kug-babbar-ra gub-ba-am3 im-mi-ir-mi-ri
na-ri-ju10 ud he2-jal2-la bal ub-ba &id2;kece2-kug mu-ce
mu da-ri ka-ge5 du-a-ba &id2;pa5-bi-luh-ha mu-ce
je26 iri&ki;-ja2 a-ra2-bi ku6-ab te-li-bi mu-ce-na
&id2;kece2-kug iri&ki;-bi ku6-ab te-li-bi mu-ce-na
&id2;pa5-bi-luh a-ra2-bi ku6-ab te-li-bi mu-ce-na
he2-jal2-bi ku6 mucen ma-ra-ab-de6 e2-kic-nu-jal2-ce3
gu2-gu2-bi &u2;munzer lu2-a u2-lal3-e gu7-e
a-gar3 gal-bi ce gu-nu mu2-mu2 &jic;tir-gin7 su-su-u3-e
lugal an ub-da 4-bi ce-ga &d;en-lil2-la2
ur-&d;namma sipad u2-a ki-en-gi ki-uri-e ki aj2 &d;en-lil2-la2
x (x) x na nij2 urim2&ki;-ma-ke4 (x) sila-am3 ud mi-ni-in-za-e-en-za-e-le za-e-me-en
ur-&d;namma lugal mu da-a-ri za3-mi2-zu dug3-ga
ud he2-jal2-la na-nam ji6 nam-he2 na-nam
itid giri17-zal na-nam mu asila na-nam
ud-ba &lu2;sipad-de3 cag4 hul2-la ak-de3
&e2;tur3-ra du-de3 ur5-bi zalag-ge-de3
amac kug-ga ud-gin7 kar2-kar2-re-de3
su8-ba &d;dumu-zid-de3 cag4 kug-ga na-an-tum4
ga-ca-an an-na ga-ca-an ki-a-ra
gu3 mu-na-de2-e jalga umuc-a-ke4
&d;ama-ucumgal-an-na inim mu-un-na-ni-ib-be2
nitalam a zal ki a-ri-a-ce3 ga-de6
&e2;tur3 dajal-la-ju10 en3-bi ga-me-ci-tar
amac kug-ga-ju10 a-ra2-bi ga-me-ci-zu
udu-ju10 ka u2-gu7 ga-me-ci-jar
a naj dug3-ga li-bi ga-me-ci-kij2
nitalam umuc-bi ba-an-na-dug4
jalga-a-ni e-ne-ra mu-un-na-an-cum2
nitalam-ni tuc-bi-ce3 im-ma-an-gi4
kug ga-ca-an-na-ke4 e2-tur3-kalam-ma-ke4
x mu-ni-in-kur9 nij2-me-jar ba-an-dab5
mu-gi17-ib ga-ca-an-an-na a-ji6-gin7 ba-lu3
ki-ru-gu2 1-kam-ma
ud-ba &lu2;sipad-de3 edin-ce3 ba-ra-e3
juruc &d;dumu-zid-de3 &e2;tur3-ra ga du
nin9-a-ni ga-ca-an dub-sar-ke4
an-da ki-bi-da-ce3 ba-ci-re7
amac kug-ga ki udu du-ru cag4-ba
sipad-de3 nin9-a-ni ki-bi ba-an-su-ne2-ec2
til3-le-da-an-ni sipad-de3 til3-le-da-an-ni
nin9-a-ni nar en3-du zu-a tuc-ba til3-le-da-an-ni
&e2;tur3-ra he2-jal2 im-mi-in-si
amac-e nam-he2-a i3-zal-e
i3-gu7-ne u2 sikil i3-gu7-ne
i3 sur-sur-ra lal3 i3-nun-na-ke4
i3-naj-ne &kac;ulucin3 kurun
&d;dumu-zid nin9-a-ni cag4 hul2-la zal-e-de3
su8-ba &d;dumu-zid-de3 cag4 kug-ga na-an-tum4
x x mu-un-ci-la2 tur3-ta ba-ci-in-kur9
x mu-un-na-ni-in-de6 u8 sila4-bi-da
sila4 ama-bi-ce3 u3-mu-un-na-an-kud
ba-ci-in-u5 x jic mi-ni-in-du
sipad-de3 nin9-a-ni gu3 mu-un-na-de2-e
nin9-ju10 igi bar-ra sila4 ama-ni (x) a-nam mu-un-ci-kij2-kij2
nin9-a-ni mu-un-na-ni-ib-gi4-gi4
ama-a-ni murgu-na u3-mu-un-ci-u5 i-lu mu-un-du-du
tukum-bi murgu-na u3-mu-un-ci-u5 i-lu mu-un-du-du
du a-na-am3 jic-a-ni mu-un-du3 zal-le-ec a-ni mi-ni-in-si
mac2 nin9-a-ni u3-mu-un-ci-gud
ba-ci-in-u5 jic mi-ni-in-du3
sipad-de3 nin9-a-ni gu3 mu-un-na-de2-e
nin9-ju10 igi bar-ra mac2-e nin9-a-ni a-na-am3 mu-un-ci-kij2-kij2
nin9-a-ni cag4 nu-dab5-ba-na mu-un-na-ni-ib-gi4-gi4
nin9-a-ni murgu-na u3-mu-un-ci-u5 i-lu mu-un-du-du
tukum-bi murgu-na u3-mu-un-ci-u5 i-lu mu-un-du-du
te-am3 a ri-a-ni gal4-la mi-ni-in-su-su
jar-ra cec-ju10 su-lum ma-ra e-ne bad ba-u5
a-ba-a mi ca am mi-ni-in-tuku-e en-na a-ga-bi-ce3
ki-ru-gu2 2-kam-ma
sipad-de3 su nu-um-zig3 ur su la-ba-an-su
nin9-a-ni gu3 mu-un-na-de2-e
en ni2 guru6 an ki kalam-ma pa e3-a
nam-lugal-ce3 a-a-zu tud-da
saj gig2-ga ni2-zu mi-ni-ri
&d;a-nun-na dijir gal-gal-e-ne
ni2 me-lem4-zu-de3 tec2 ci-im-da-car2-re-ne
&d;nergal en ni2 guru6 an ki kalam-ma pa e3-a
nam-lugal-ce3 a-a-zu tud-da
saj gig2-ga ni2-zu mi-ni-ri
&d;a-nun-na dijir gal-gal-e-ne
ni2 me-lem4-zu-ta tec2 ci-im-da-car2-re-ne
ur-saj ud a-a-zu in-tud-de3-en-na-ta
hur-saj ki-a uj3 gu2 si-a
a-a-zu &d;en-lil2-le saj-e-ec mu-ri-in-rig7
nam tar-re-de3 cu-za ma-ra-ni-in-ge-en
ur-saj &d;nergal lugal-bi za-e-me-en
&d;nergal ur-saj ud a-a-zu in-tu-ud-de3-en-na-ta
hur-saj ki-a uj3 gu2 si-a
a-a-zu &d;en-lil2-le saj-e-ec mu-ri-in-rig7
nam tar-re-de3 cu-za ma-ra-ni-in-ge-en
ur-saj &d;nergal lugal-bi za-e-me-en
en nij2-me-jar dumu &d;en-lil2-la2
nam-ur-saj-ja2-na uru2-gin7 cudu3 dug4-dug4
nij2-nam-zu &jic;bancur sikil-la-za
uj3 lagac&ki;-ke4 cu he2-em-ma-an-pec-e
&d;nergal ki lagac&ki; a2 bad hu-mu-un-tum2
&d;nergal en nij2-me-jar dumu &d;en-lil2-la2
nam-ur-saj-ja2-na uru2-gin7 cudu3 dug4-dug4
nij2-nam-zu &jic;bancur sikil-la-za
uj3 lagac&ki;-ke4 cu he2-em-ma-an-pec-e
&d;nergal ki lagac&ki; a2 bad hu-mu-un-tum2
sa-gid2-da-am3
x x x
x x
x nam-ur-saj mi-ni-
x u2-zar-para3&ki; ec3 x
&d;mec3-lam-ta-e3-a-me-en
&d;nergal en &d;en-lil2 kalam-ma-na-me-en
&d;al-la-gin7 gaba-ri nu-tuku-me-en
&d;ictaran-gin7 di si sa2 kud-kud mu-e-da-jal2
en gu2 du3-a &d;en-lil2-la2 lah6-lah6 cu jar gi4 a-a-na
ur-saj kalag-ga mu-zu-ce3
&d;en-lil2 sipad saj gig2-ga-ke4 mu-ra-ni-in-sa4
dijir-re-e-ne nam-zu in-tar-re-ec
mu-ra-an-cum2-mu-uc
ki-a -me-en
an-na -bi-me-en
za-pa-aj2-zu dijir na-me saj nu-mu-un-de3-ja2-ja2
cul zid nam-uc2 -e u2-a ki lagac&ki;-ke4
&d;mec3-lam-ta-e3-a cir3-re-ec2 he2-i-i
en dug4-ga zid-da en he2-jal2-la
ur-saj mu-zu-ce3 cu-kin mu-ra-an-dab-dab-be2
ab hu-luh-ha  zig3-ga-gin7
nam-lugal-zu-da ni2 huc im-da-ri
ur-saj a2 mah x x ki-bal-x zar-re-ec mu-e-dub
&d;nergal mu-zu cir3-re mu-ra-an-jal2
nin dumu an-na nin iri-ni ki aj2
&d;ba-u2 mu-un-da-kuc2-u3-de3
iri-kug&ki;-e iri nam-nin-a-ka-na
bal ud su3-ra2  gub-bu-zu pa he2-em-ma-ni-in-e3
sa-jar-ra
tigi &d;nergal-kam
en-me-barag-ge4-e-si lugal-e
iri-na-nam e2 &d;en-lil2-la2 in-du3
ag-ga dumu en-me-barag-ge4-e-si-ke4
tum-ma-al&ki;-e pa bi2-i-e3
&d;nin-lil2 tum-ma-al&ki;-ce3 in-tum3
a-ra2 1-a-kam tum-ma-al&ki; ba-cub
&m;mec3-an-ne2-pad3-da &d;mec3-an-ne2-pad3-da bur-cu2-cu2-a e2 &d;en-lil2-la2 in-du3
&m;mec3-ki-aj2-nun-na &d;mec3-ki-aj2-nun-na dumu mec3-an-ne2-pad3-da-ke4
tum-ma-al&ki;-e pa bi2-i-e3
&d;nin-lil2 tum-ma-al&ki;-ce3 in-tum3
a-ra2 2-a-kam tum-ma-al&ki; ba-cub
&d;gilgamec3-e numun2-bur-ra barag &d;en-lil2-la2 in-du3
&m;ur-lugal dumu &d;gilgamec3-ke4
tum-ma-al&ki;-e pa bi2-i-e3
&d;nin-lil2 tum-ma-al&ki;-ce3 in-tum3
a-ra2 3-a-kam tum-ma-al&ki; ba-cub
na-an-ni &d;na-an-ni &jic;kiri6 mah e2 &d;en-lil2-la2 in-du3
&m;mec3-ki-aj2-&d;nanna &d;mec3-ki-aj2-&d;nanna dumu na-an-ni-ke4 &m;na-an-ni-ke4
tum-ma-al&ki;-e pa bi2-i-e3
&d;nin-lil2 tum-ma-al&ki;-ce3 in-tum3
a-ra2 4-a-kam tum-ma-al&ki; ba-cub
&d;ur-&d;namma-ke4 &m;ur-&d;namma-ke4 e2-kur in-du3
cul-gi &d;cul-gi dumu &d;ur-&d;namma-ke4
tum-ma-al&ki;-e pa bi2-i-e3
&d;nin-lil2 tum-ma-al&ki;-ce3 in-tum3
a-ra2 5-a-kam tum-ma-al&ki; ba-cub
mu &d;amar-&d;suen-ka-ta
&d;cu-&d;suen-ta
en-na mu &d;i-bi2-&d;suen lugal-e
en-am-gal-an-na en-me-gal-an-na en &d;inana unug&ki;-ga mac2-e in-pad3-de3
&d;nin-lil2 tum-ma-al&ki;-ce3 i-jen-jen
inim lu2-&d;inana acgab gal &d;en-lil2-la2-ce3 sar-re
&d;ic-bi-er3-ra e2-kur igi jal2-la2
&e2;cutum &d;en-lil2-la2 in-du3
tur3-ra-na muc3 mi-ni-in-ga amac-a-na lil2-e
am-e tur3-ra-na muc3 mi-ni-in-ga amac-a-na lil2-e
u3-mu-un kur-kur-ra-ke4 muc3 mi-ni-in-ga amac-a-na lil2-e
&d;mu-ul-lil2-le ec3-e nibru&ki;-a muc3 mi-ni-in-ga amac-a-na lil2-e
dam-a-ni &d;nin-lil2-le muc3 mi-ni-in-ga amac-a-na lil2-e
&d;nin-lil2-le e2-bi ki-ur3-ra muc3 mi-ni-in-ga amac-a-na lil2-e
nin kec3&ki;-a-ke4 muc3 mi-ni-in-ga amac-a-na lil2-e
ga-ca-an-mah-e e2-bi kec3&ki;-a muc3 mi-ni-in-ga amac-a-na lil2-e
mu-lu i3-si-in&ki;-na-ke4 muc3 mi-ni-in-ga amac-a-na lil2-e
ga-ca-an-i3-si-in&ki;-na-ke4 ec3 e2-gal-mah-a muc3 mi-ni-in-ga amac-a-na lil2-e
nin ki unug&ki;-ga-ke4 muc3 mi-ni-in-ga amac-a-na lil2-e
ga-ca-an-an-na-ke4 e2-bi ki unug&ki;-ga muc3 mi-ni-in-ga amac-a-na lil2-e
&d;nanna urim2&ki;-ma muc3 mi-ni-in-ga amac-a-na lil2-e
&d;suen-e e2-kic-nu-jal2-la muc3 mi-ni-in-ga amac-a-na lil2-e
dam-a-ni ga-ca-an-gal-e muc3 mi-ni-in-ga amac-a-na lil2-e
ga-ca-an-gal-e agrun-kug-ga-na muc3 mi-ni-in-ga amac-a-na lil2-e
am uru2-ze2-ba&ki;-ke4 muc3 mi-ni-in-ga amac-a-na lil2-e
&d;am-an-ki-ke4 e2-bi uru2-ze2-ba&ki;-ke4 muc3 mi-ni-in-ga amac-a-na lil2-e
ga-ca-an-x- e2-ba la-ra-ag&ki;-a muc3 mi-ni-in-ga amac-a-na lil2-e
&d;cara e2-mah-a muc3 mi-ni-in-ga amac-a-na lil2-e
&d;ud-sahar-ra e2-bi umma&ki;-a muc3 mi-ni-in-ga amac-a-na lil2-e
&d;ba-u2 uru2-kug-ga muc3 mi-ni-in-ga amac-a-na lil2-e
a dug4-ga ama5-na muc3 mi-ni-in-ga amac-a-na lil2-e
dumu-a-ni &d;ab-ba-u2 muc3 mi-ni-in-ga amac-a-na lil2-e
&d;ab-ba-u2 ma-gu2-en-na-ke4 muc3 mi-ni-in-ga amac-a-na lil2-e
&d;lamma e2 kug-ke4 muc3 mi-ni-in-ga amac-a-na lil2-e
&d;lamma-e e2-tar-sir2-sir2-ra muc3 mi-ni-in-ga amac-a-na lil2-e
um-ma lagac&ki;-ke4 muc3 mi-ni-in-ga amac-a-na lil2-e
&d;ma-ze2-ze2-be2 e2-bi lagac&ki;-ke4 muc3 mi-ni-in-ga amac-a-na lil2-e
mu-lu nijin6&ki;-ke4 muc3 mi-ni-in-ga amac-a-na lil2-e
ga-ca-an gu-la e2-bi sirara3&ki; muc3 mi-ni-in-ga amac-a-na lil2-e
mu-lu ki-nir-ca-ba&ki;-ke4 muc3 mi-ni-in-ga amac-a-na lil2-e
&d;dumu-zid-abzu e2-bi ki-nir-ca-ba&ki;-ke4 muc3 mi-ni-in-ga amac-a-na lil2-e
mu-lu gu2-ab-ba&ki;-ke4 muc3 mi-ni-in-ga amac-a-na lil2-e
ga-ca-an-mar-ki-ke4 ec3 gu2-ab-ba&ki;-ke4 muc3 mi-ni-in-ga amac-a-na lil2-e
ki-ru-gu2 1-kam-ma-am3
amac-a-na lil2-e ba-ni-in-jar i-si-ic-bi mu-un-kuc2-u3
ab2 gu3-zu &e2;tur3-ra nu-mu-un-jal2 tur3 nun nu-ul
jic-gi4-jal2-bi-im
uru2 a-ce-er gig-ga a-ce-er-zu jar-ra
a-ce-er-zu gig-ga-am3 uru2 a-ce-er-zu jar-ra
uru2 zid gul-la-na a-ce-er-bi gig-ga-am3
urim2 zid gul-la-na a-ce-er gig-ga a-ce-er-zu jar-ra
a-ce-er-zu gig-ga-am3 uru2 a-ce-er-zu jar-ra
urim2&ki; gul-la-na a-ce-er-bi gig-ga
a-ce-er-zu gig-ga ga-ca-an-zu mu-lu er2-re en3-ce3 mu-un-kuc2-u3
a-ce-er-zu gig-ga &d;nanna mu-lu er2-re en3-ce3 mu-un-kuc2-u3
ce-eb urim2&ki;-ma a-ce-er gig-ga-am3 a-ce-er-zu jar-ra
e2-kic-nu-jal2 a-ce-er-zu gig-ga-am3 a-ce-er-zu jar-ra
ec3 agrun-kug a-ce-er gig-ga-am3 a-ce-er-zu jar-ra
ki-ur3 ki gal a-ce-er gig-ga-am3 a-ce-er-zu jar-ra
ec3 nibru&ki; uru2 a-ce-er gig-ga-am3 a-ce-er-zu jar-ra
ce-eb e2-kur-ra a-ce-er gig-ga-am3 a-ce-er-zu jar-ra
ja2-jic-cu2-a a-ce-er gig-ga-am3 a-ce-er-zu jar-ra
ub-cu-unken-na a-ce-er gig-ga-am3 a-ce-er-zu jar-ra
ce-eb uru2-kug-ga a-ce-er gig-ga-am3 a-ce-er-zu jar-ra
e2-tar-sir2-sir2 a-ce-er gig-ga-am3 a-ce-er-zu jar-ra
ma-gu2-en-na a-ce-er gig-ga-am3 a-ce-er-zu jar-ra
ce-eb i3-si-in&ki;-na a-ce-er gig-ga-am3 a-ce-er-zu jar-ra
ec3 e2-gal-mah a-ce-er gig-ga-am3 a-ce-er-zu jar-ra
ce-eb ki unug&ki;-ga a-ce-er gig-ga-am3 a-ce-er-zu jar-ra
ce-eb uru2-ze2-ba&ki;-ke4 a-ce-er gig-ga-am3 a-ce-er-zu jar-ra
a-ce-er-zu gig-ga-am3 ga-ca-an-zu mu-lu er2-re en3-ce3 mu-un-kuc2-u3
a-ce-er-zu gig-ga-am3 &d;nanna mu-lu er2-re en3-ce3 mu-un-kuc2-u3
uru2 mu-zu i3-jal2 za-e ba-e-da-gul-e
uru2 bad3-zu i3-il2 kalam-zu ba-e-da-til
uru2-ju10 u8 zid-gin7 sila4-zu ba-e-da-tar
urim2&ki; ud5 zid-gin7 mac2-zu ba-e-da-til
uru2 jarza-zu im-me-de3-kur2-ra
me-zu me kur2-ra cu bal ba-ni-ib-ak
a-ce-er-zu gig-ga-am3 ga-ca-an-zu mu-lu er2-re en3-ce3 mu-un-kuc2-u3
a-ce-er-zu gig-ga-am3 &d;nanna mu-lu er2-re en3-ce3 mu-un-kuc2-u3
ki-ru-gu2 2-kam-ma-am3
uru2 zid gul-la-na a-ce-er-bi gig-ga-am3
urim2&ki; gul-la-na a-ce-er-bi gig-ga-am3
jic-gi4-jal2-bi-im
nin lu2 e2 hul-a-ta uru2-ni er2-re ba-an-di-ni-ib-jar
&d;nanna lu2 kalam ba-an-da-til-la
urim2&ki;-e a-nir-ra bar ba-da-an-tab
munus zid nin uru2&ki;-ni-ce3 kuc2-u3-de3
&d;nin-gal kalam-ma-ni-ce3 u3 nu-ku-ku-de3
e-ne-ra nam uru2-na mu-na-te er2 gig i3-ce8-ce8
nin-ra nam e2-a-na mu-na-te er2 gig i3-ce8-ce8
nam uru2 hul-a-na mu-na-te er2 gig i3-ce8-ce8
nam e2 hul-a-na mu-na-te a-nir gig-ga-bi im-da-ra-da-ja2-ja2
munus-e ad-a-ni balaj er2-ra ki al-jar-ra-ba
i-lu ma sig9-ga tur-tur-bi ni2-te-na mi-ni-ib-be2
ud-da ma-al-ma-al-la i-si-ic-bi ma-la2-la2
ud-da na-aj2-bi-ce3 sumur-sumur-a-ju10-ne
lu2 nu-nus-jen ud-da ma-al-ma-al-la
ud-da ma-al-ma-al-la i-si-ic-bi ma-la2-la2
ud-da ud gig-ga ma-ra-ma-al-ma-al-la
me-e ud-bi-ce3 zarah he2-em-ci-ak
ud-da a2-bi-ce3 ba-ra-ba-ra-e3-en
ud tur-bi-ce3 bal-ju10 ud sag9-ga bal-ju10 ud sag9-ga i-bi2 ba-ra-bi2-in-du8-a
ji6-ce3 a-ce-er gig ma-ra-ma-al-ma-al-la
me-e ji6-bi-ce3 zarah he2-em-ci-ak
ji6 a2-bi ba-ra-ba-ra-e3-en
ud uru2-gin7 gul-lu-ba ni2-bi ha-ma-la2-la2
na-aj2-bi-ce3 ki-nu2 ji6 u3-na-ja2 ki-nu2 ji6 u3-na-ja2 lib ba-ra-an-mar
ud tur-bi-ce3 ki-nu2-ja2 mu-uc-la2-a-bi ki-nu2-ja2 jic-la2-a-bi nu-ci-in-ga-mu-ni-ib-du
ka-na-aj2-ju10-ta ni2 cub me-e ba-ra-ba-da-ak
ka-na-aj2-ju10 aj2-gig-ga ba-jal2-la-ke4-ec
ab2 amar-ra-gin7-nam ki cu he2-em-mi-ib-ak
ka-na-aj2-ju10 ni2 cu-a ba-ra-mu-da-ab-gi4
uru2-ju10 du-lum gig ba-jal2-la-ke4-ec
mucen an-na-gin7 a2 dub2 he2-em-ci-ak
me-e uru2-ju10-ce3 he2-em-ci-dal-dal-en
uru2-ju10 ki-jal2-ba he2-en-ga-mu-de3-gul
urim2&ki; ki-nu2-bi-a he2-en-ga-mu-de3-til
cu ud-da an-ta ba-jal2-la-ke4-ec
gu3 hu-mu-dub2 edin-na ud gi4-a me-e he2-em-ma-dug4
ud-da gaba-bi ba-ra-mu-da-zig3
nu-nus-jen agrun-kug e2 na-aj2-&d;ga-ca-an-na-ju10
bal-ba ud su3-ra2 na-ma-ni-in-jar-re-ec-am3
er2 a-ce-er-ra ki ha-ma-ab-us2-am3
e2 ki ur5 sag9-ge saj gig2-ga i3-me-a-ke4-ec
ezen-bi-ta ib2-ba su-mu-ug-ga he2-en-ga-mu-da-tab-tab-be2-ec
ud tur-bi-ce3 e2-ju10 ki sag9-ga
e2 zid hul-a-ju10 i-bi2 ba-ra-bi2-in-du8-am3
ur5 uc2-a a-ce-er aj2-gig-ga
a-ce-er aj2-gig-ga hu-mu-ni-tum2-tum2-mu-uc
e2 lu2 zid-de3 ba-ab-jar-ra-ju10
gi-sig kiri6-gin7 bar-ba he2-bi2-in-dub2
e2-kic-nu-jal2 e2 nam-lugal-la-ju10
e2 zid e2 er2-ra ba-an-di-ni-ib-jar-ra-ju10
lul-e-ec du3-u3-ba zid-de3-ec gul-lu-ba
ha-la ba-bi-a ha-ma-ni-in-jar-re-ec-am3
za-lam-jar e2 ki-buru14 bur12-ra-gin7
e2 ki-buru14 bur12-ra-gin7 tum9 cej3-ja2 ha-ba-an-jar
urim2&ki; ama5 nij2 dirig-ju10
e2 uru2 sig9-ga mu-un-bur12-bur12-bur12
amac &lu2;sipad-da-gin7 ha-ba-bur12-bur12
nij2-gur11 uru2 jal2-jal2-la-ju10 sug-ge hu-mu-da-ab-gu7
ki-ru-gu2 3-kam-ma-am3
urim2&ki; er2-re ba-an-di-ni-ib-jar
jic-gi4-jal2-bi-im
ud-ba ud ne-en ba-sag3-sag3-ga-ba
nin-da uru2-ni ba-an-da-gul-la-ba
ud-ba ud ne-en ba-dim2-dim2-ma-ba
uru2-ju10 gul-gul-da im-me-ne-ec-a-ba
urim2&ki; gul-gul-da im-me-ne-ec-a-ba
uj3-bi ug5-ge-de3 a2 mu-un-aj2-ec-a-ba
ud-ba me-e uru2-ju10-ce3 ja2-la ba-ra-ba-ra-dag
ka-na-aj2-ju10-ta ni2 cub me ba-ra-ba-da-ak
an-ra a i-bi2-ja2 me-e he2-em-ma-na-de2
&d;mu-ul-lil2-ra ni2-ju10 cag4-ne-ca4 he2-em-ma-na-ak
uru2-ju10 nam-ba-gul-lu he2-em-me-ne-dug4
urim2&ki; nam-ba-gul-lu he2-em-me-ne-dug4
uj3-bi nam-ba-til-le he2-em-me-ne-dug4
an-ne2 e-ne-ej3-bi ba-ra-mu-un-gur
&d;mu-ul-lil2-le i3-sag9 he2-am3-bi cag4-ju10 ba-ra-bi2-in-sed4
2-kam-ma-ce3 pu-uh2-rum ki saj-ki ba-da-ab-jal2-la
&d;a-nun-na e-ne-ej3 zu2 kece2-da-bi ba-da-an-dur2-ru-ne-ec-a
ur2 he2-em-ma-sud-sud a2 he2-em-ma-la2-la2
an-ra a i-bi2-ja2 me-e he2-em-ma-na-dug4
&d;mu-ul-lil2-ra ni2-ju10 cag4-ne-ca4 he2-em-ma-ak
uru2-ju10 nam-ba-gul-lu he2-em-me-ne-dug4
urim2&ki; nam-ba-gul-lu he2-em-me-ne-dug4
uj3-bi nam-ba-til-le he2-em-me-ne-dug4
an-ne2 e-ne-ej3-bi ba-ra-mu-un-gur
&d;mu-ul-lil2-le i3-sag9 he2-am3-bi cag4-ju10 ba-ra-bi2-in-sed4
uru2-ju10 gul-gul-lu-ba a2-bi he2-em-ma-an-aj2-ec
urim2&ki; gul-gul-lu-ba a2-bi he2-em-ma-an-aj2-ec
uj3-bi ug5-ge-de3 na-aj2-bi ha-ba-an-tar-re-ec
me-e nij2-dug4-ju10 mu-ne-cum2-ma-gin7
me-e uru2-ju10-da he2-en-ga-mu-un-da-la2-ec
urim2&ki;-ju10 ma-da he2-en-ga-mu-da-la2-e-ec
an-ne2 dug4-ga-ni hur nu-kur2-ru-dam
&d;mu-ul-lil2-le ka-ta e3-a-ni cu nu-bal-e-de3
ki-ru-gu2 4-kam-ma-am3
uru2-ni ba-an-da-gul-la me-ni ba-an-da-kur2-ra
jic-gi4-jal2-bi-im
&d;en-lil2-le ud-de3 gu3 ba-an-de2 uj3-e ce am3-ca4
ud he2-jal2-la kalam-da ba-da-an-kar uj3-e ce am3-ca4
ud dug3 ki-en-gi-da ba-da-an-kar uj3-e ce am3-ca4
ud hul-jal2-e a2 ba-da-an-aj2 uj3-e ce am3-ca4
kin-gal-ud-da ud-da gub-ba cu-na im-ma-an-cum2
ud kalam til-til-e gu3 ba-an-de2 uj3-e ce am3-ca4
im-hul-im-hul-e gu3 ba-an-de2 uj3-e ce am3-ca4
&d;en-lil2-le &d;gibil a2-tah-a-ni mu-na-ni-in-kur9-re
ud gal an-na-ke4 gu3 ba-an-de2 uj3-e ce am3-ca4
ud gal-e an-ta gu3 im-me uj3-e ce am3-ca4
ud kalam til-til-e ki-a mur im-ca4 uj3-e ce am3-ca4
im-hul-e a mah e3-a-gin7 gu2-bi nu-ja2-ja2
&jic;tukul uru2-ke4 saj gaz i3-ak-e tec2-bi i3-gu7-e
an-na ur2-ba kana6 mu-un-ni10-ni10 uj3-e ce am3-ca4
ud-da igi-ba izi mu-un-bar7-bar7-e uj3-e ce am3-ca4
ud mir-mir-da izi-ji6-edin-na bar ba-da-an-tab
an-bar7 bar-cej3 il2-il2-la-gin7 izi im-ma-an-bar7-bar7
an-bar7-gana2 ud zalag e3-a ud dug3-da ba-da-an-tab
kalam-ma ud zalag-ga la-ba-an-e3 mul an-usanx(dur)-gin7 ba-zal
ji6 giri17-zal a2 sed jar-ra-ba &tum9;u18-lu ba-da-an-tab
cika bar7-bar7-re-da sahar im-da-tab-tab uj3-e ce am3-ca4
saj gig2-ga tum9-tum9 ba-an-dal uj3-e ce am3-ca4
ki-en-gi jic-bur2-ra i3-bal-e uj3-e ce am3-ca4
kalam-e saj e2-jar8 du3 i3-ak-e tec2-bi i3-gu7-e
ud gig er2-re nam nu-tar-re uj3-e ce am3-ca4
ud cu ur4-ur4-re kalam i3-ur3-ur3-re
ud a-ma-ru-gin7 uru2 i3-gul-gul-e
ud kalam til-til-e uru2-a me bi2-ib-jar
ud nij2 u2-gu de2-de2 hul-jal2-ec ba-e-du
ud izi-gin7 bar7-a uj3-e cu bi2-ib-jar
ud hul gig dug4-ga &d;en-lil2-la2 ud kalam-ta be4-be4
urim2&ki;-ma tug2-gin7 ba-e-dul gada-gin7 ba-e-bur2
ki-ru-gu2 5-kam-ma-am3
ud ug-am3 al-du7-du7 uj3-e ce am3-ca4
jic-gi4-jal2-bi-im
ud-ba ud uru2-da ba-da-an-jar uru2-bi du6-du6-da
a-a &d;nanna uru2-ni du6-du6-da ba-da-an-jar uj3-e ce am3-ca4
ud-ba ud kalam-ta ba-da-an-kar uj3-e ce am3-ca4
ud dug3 ki-en-gi-da ba-da-an-kar uj3-e ce am3-ca4
uj3-bi cika kud-da nu-me-a bar-ba ba-e-si
bad3-bi gu2-jiri3 im-ma-an-jar-jar uj3-e ce am3-ca4
abula mah jiri3 jal2-la-ba ad6 im-ma-an-jar-jar
sila dajal ezem-ma du3-a-ba saj bal-e-ec ba-ab-jar
e-sir2-e-sir2 jiri3 jal2-la-ba ad6 im-ma-an-jar-jar
ecemen kalam-ma jal2-la-ba uj3 zar-re-ec ba-an-du8
u3-mun kalam-ma-ke4 urud nagga-gin7 sur3-sur3 ba-ni-in-de6-ec
ad6-bi &uzu;i3-udu ud-de3 jal2-la-gin7 ni2-bi-a mu-un-zal-ec
lu2 &urud;ha-zi-in-e im-til-la-gin7 saj tug2 la-ba-ab-dul-ec
mac-da3 jic-bur2-ra dab5-ba-gin7 ka sahar-ra bi2-in-us2
lu2 jic-gid2-da mu-un-ra-bi nij2-la2 ba-ra-bi2-in-la2-ec
i-gi4-in-zu ki ha-ri-ic-ta ama-ba-ka uc2-bi-a mu-un-nu2-ec
lu2 &jic;mitum-e im-til-la-gin7 tug2 gibil ba-ra-bi2-in-la2-ec
lu2 kurun naj-a nu-me-ec-a gu3 zag-ga bi2-in-jal2-ec
&jic;tukul-e gub-ba &jic;tukul-e in-gaz uj3-e ce am3-ca4
lu2-kar-ra-bi ud im-ma-du-bu-ul uj3-e ce am3-ca4
urim2&ki;-ma sig9-ga kalag-ga-bi cag4-jar-ra im-til
um-ma ab-ba e2-ta nu-e3 izi mu-ni-in-sig10-sig10-ge5-ec
di4-di4-la2 ur2 ama-ba-ka nu2-a ku6-gin7 a ba-an-de6
emeda(um.me)da lirum kalag-ga-bi lirum ba-an-da-du8
dim2-ma kalam-ma u2-gu im-ta-an-de2 uj3-e ce am3-ca4
jalga kalam-ma sug-ge4 ba-ab-gu7 uj3-e ce am3-ca4
ama dumu-ni igi-ni ba-ra-e3 uj3-e ce am3-ca4
ad-da dumu-ni-ta ba-da-an-kur2 uj3-e ce am3-ca4
uru2-a dam ba-cub dumu ba-cub nij2-gur11 ba-bir-bir-re
saj gig2 ki-saj-jal2-la-ba im-me-de3-re7-ec
nin-bi mucen ni2 te-a-gin7 uru2-ni ba-ra-e3
nin-gal-e mucen ni2 te-a-gin7 uru2-ni ba-ra-e3
nij2-gur11 kalam-ma jar-jar-ra-ba cu pe-el-la2 ba-ab-dug4
ama5 kalam-ma car2-car2-ra-ba izi im-ma-an-bar7-bar7
a-nijin2-ba &d;gibil lu2 sikil-la kij2 mu-un-tuku-tuku
hur-saj sukux(sukud)-ra2 cu nu-tej3-je26 e2-kic-nu-jal2-la
e2 zid-ba &urud;ha-zi-in gal-gal-e tec2-bi i3-gu7-e
cimacki&ki; elam&ki; lu2 ha-lam-ma 30 gij4 ba-an-ak-e-ec
e2 zid &jic;al-a mi-ni-ib-bal-e-ne
uru2 du6-du6-dam mu-un-ja2-ja2-ne
nin-bi a uru2-ju10 im-me a e2-ju10 im-me
&d;nin-gal-e a uru2-ju10 im-me a e2-ju10 im-me
lu2 nu-nus-e u3 uru2-ju10 mu-da-gul u3 e2-ju10 mu-da-gul
&d;nanna ec3 urim2&ki; mu-da-gul mu-lu-bi ba-ug5-ga-ec
ki-ru-gu2 6-kam-ma-am3
tur3-ra-na amac-a-na nu-nus-e inim gig mu-ni-ib-be2
uru2 ud-de3 am3-gul-e
jic-gi4-jal2-bi-im
ama &d;nin-gal uru2-ni lu2-erim2-gin7 bar-ta ba-da-gub
lu2 nu-nus-e er2 e2 hul-a-na gig-ga-bi im-me
egir3-re ec3 urim2&ki; hul-a-na gig-ga-bi im-me
an-ne2 uru2-ju10 na-aj2 ha-ba-da-an-kud uru2-ju10 hu-mu-da-gul
&d;mu-ul-lil2-le e2-ju10 cu he2-bi2-in-bal &jic;al-e ha-ba-ra
sig-ta di-ja2 izi ha-ba-ni-in-cub a uru2-ju10 hu-mu-da-gul
&d;mu-ul-lil2-e i-bi2 nim-ta di-ja2 u3-bu-bu-ul ha-ba-ni-in-cub
uru2 bar-ra uru2 bar hu-mu-da-an-gul a uru2-ju10 ga-am3-dug4
uru2 cag4-ba uru2 ca3-ab hu-mu-da-an-gul a uru2-ju10 ga-am3-dug4
e2 uru2 bar-ra-ju10 ha-ba-gul-gul a e2-ju10 ga-am3-dug4
e2 uru2 ca3-ba-ju10 ha-ba-gul-gul a e2-ju10 ga-am3-dug4
uru2-ju10 u8 zid-gin7 ba-ra-ma-lu sipad zid-bi ba-ra-jen
urim2&ki; u8 zid-gin7 ba-ra-ma-lu kab-bar-bi ba-ra-jen
gud-ju10 tur3-bi-a ba-ra-mu-un-cub mu-lu-bi ba-ra-jen
e-ze2-ju10 amac-bi-a ba-ra-mu-un-cub na-gada-bi ba-ra-jen
id2 uru2-ja2-ke4 sahar ha-ba-nijin2 e2 ka5-a ha-ba-an-du3
cag4-ba a zal-le ba-ra-mu-un-de6 mu-un-kud-bi ba-ra-jen
gana2 uru2-ja2-ke4 ce ba-ra-ma-al mu-un-gar3-bi ba-ra-jen
gana2-ju10 gana2 &jic;al-e ri-a-gin7 mul-gana2 bil2 ha-ba-mu2
pu2-kiri6 lal3 gurun dirig-ju10 &jic;kici16 kur-ra ha-ba-mu2
edin giri17-zal-bi du3-du3-a-ju10 gir4-gin7 ha-ba-hur-hur
mu-un-gur11-ju10 buru4&mucen;-dugud zig3-ga-gin7 dal-dal-bi ha-ba-ab-in-zig3 mu-un-gur11-ju10 ga-am3-dug4
mu-un-gur11-ju10 sig-ta di-ja2 sig-ce3 ha-ba-ab-ir mu-un-gur11-ju10 ga-am3-dug4
mu-un-gur11-ju10 i-bi2 nim-ta di-ja2 i-bi2 nim-ce3 ha-ba-ab-ir mu-un-gur11-ju10 ga-am3-dug4
kug za &na4;za-gin3-ju10 hu-mu-da-an-bir-bir-re mu-un-gur11-ju10 ga-am3-dug4
gi16-sa-ju10 sug-ge4 hu-mu-da-ab-gu7 mu-un-gur11-ju10 ga-am3-dug4
kug-ju10 lu2 kug nu-zu-u3-ne cu-bi ha-ba-da-ab-si
za-ju10 lu2 za nu-zu-u3-ne gu2-bi ha-ba-da-ab-si
buru5&mucen; mucen-ju10 hu-mu-dal-dal a uru2-ju10 ga-am3-dug4
gi4-in du5-mu-ju10 ma2-e ha-ba-ab-lah4-e-ec a uru2-ju10 ga-am3-dug4
me-li-e-a gi4-in-ju10 uru2 kur2-ra cu-ce-er kur2 ha-ba-an-dab5
cul-ju10 edin ki nu-zu-na tug2-mu-un-dur7 ha-ba-an-ak
me-li-e-a uru2-ju10 nu-me-a me-e ga-ca-an-bi nu-jen
&d;nanna urim2&ki; nu-me-a me-e lu2-bi nu-jen
ar2-mur-ra e2-ju10 ha-ba-du3-a uru2-ju10 ha-ba-gul-la
nu-nus zid-jen uru2-ju10-ta uru2 kur2 ha-ba-ra-du3-du3-a
ar2-mur-ra uru2-ju10 ha-ba-du3-a e2-ju10 ha-ba-gul-la
ga-ca-an-gal-jen uru2-ju10-ta e2 kur2 ha-ba-ra-du3-du3-a
me-li-e-a uru2 mu-da-gul u3 e2-ju10 mu-da-gul
&d;nanna ec3 urim2&ki; mu-da-gul mu-lu-bi ba-ug5-ga-ec
me-li-e-a me-a tuc-u3-de3 me-a gub-bu-de3
me-li-e-a uru2-ju10-ta e2 kur2 ma-ra-an-du3-u3-de3
nu-nus zid-jen e2-ju10-ta uru2 kur2 ma-ra-an-ja2-ja2-de3
ki-bi-ta edin-ta ba9-ra2-a-bi a mu-lu-ju10 ga-am3-dug4
uru2-ju10 urim2&ki;-ta ba9-ra2-a-bi a uru2-ju10 ga-am3-dug4
lu2 siki-ni numun2-bur-gin7 cu mu-ni-in-dub2-dub2
gaba-ni ub3 kug-ga-am3 i3-sag3-ge a uru2-ju10 im-me
igi-ni er2-ra mi-ni-ib-zi-zi-i-zi er2 gig i3-ce8-ce8
me-li-e-a uru2-ju10 nu-me-a me-e ga-ca-an-bi nu-jen
&d;nanna ec3 urim2&ki; nu-me-a me-e mu-lu-bi nu-jen
me-li-e-a &e2;tur3 bur12-ra-jen ab2 sag2 dug4-ga-jen
&d;ga-ca-an-gal-jen na-gada pe-el-la2-gin7 &jic;tukul ganam4-ma bi2-in-cub
me-li-e-a uru2-ta e3-a-jen ni2 nu-dub2-bu-jen
&d;ga-ca-an-gal-jen e2-ta e3-a-jen ki-tuc nu-pad3-de3-jen
i-gi4-in-zu gir5 uru2 kur2-ra saj il2 tuc-a-jen
e2 ur5-ur5-ra aj2-gig-ga-am3 saj-a tuc ma-ab-us2-e
e2 ur5-ra mu-lu tuc-bi tuc-tuc-a gu3 e-ne-ej3 nu-dirig-jen
ki-ba nam uru2-na mu-un-na-te er2 gig i3-ce8-ce8
nin-ra nam e2-a-na mu-un-na-te er2 gig i3-ce8-ce8
nam e2 hul-a-na mu-un-na-te er2 gig i3-ce8-ce8
nam uru2 hul-a-na mu-un-na-te er2 gig i3-ce8-ce8
me-li-e-a na-aj2 uru2-ju10 ga-am3-dug4 na-aj2 uru2-ju10 gig-ga-am3
nin-jen e2 gul-la-ju10 ga-am3-dug4 na-aj2 e2-ju10 gig-ga-am3
ce-eb urim2&ki;-ma a dug4-ga-am3 a bi2-gi4-a-ju10
e2 zid-ju10 uru2-ju10 du6-du6-da ba-mar-re-en-na-ju10
bur2-ra e2 zid gul-la-za-ka ba-e3-de3-nu2-u3-nam
gud cub-ba-gin7 in-jar-zu-ta ba-ra-mu-e-da-zig3-ga
me-li-e-a du3-a-zu lul-la-am3 gul-la-zu gig-ga-am3
nu-nus-jen ec3 urim2&ki; nidba-bi i3-ba-kur2-ra-am3
agrun-kug e2 gibil-gibil-la-ju10 la-la-bi nu-gi4-a-ju10
uru2-ju10 du3-a la-ba-mar-ra-ju10 ta-a-ac hul-a-ju10
ba-gul in-ga-ba-hul-a-ju10 ta-a-ac hul-a-ju10
a-da-al ud hul gig dug4-ga a2-bi la-ba-ra-e3
urim2&ki;-ma e2 &d;suen-na-ju10 gul-la-bi gig-ga-am3
ki-ru-gu2 7-kam-ma-am3
a uru2-ju10 a e2-ju10
jic-gi-jal2-bi-im
nin cag4-zu a-gin7 du3-mu-un za-e a-gin7 i3-til3-le-en
&d;nin-gal cag4-zu a-gin7 du3-mu-un za-e a-gin7 i3-til3-le-en
munus zid lu2 uru2 ba-e-da-gul-la i3-ne-ec2-gin7 i3-e-am3-mu2
&d;nin-gal lu2 kalam ba-e-da-til-la cag4-zu a-gin7 du3-mu-un
ud uru2-zu im-ma-gul-la-ba i3-ne-ec2-gin7 i3-e-am3-mu2
ud e2-zu im-ma-gul-la-ba cag4-zu a-gin7 du3-mu-un
uru2-zu uru2 kur2-ra ba-ab-jar i3-ne-ec2-gin7 i3-e-am3-mu2
e2-zu er2-re ba-an-di-ni-ib-jar cag4-zu a-gin7 du3-mu-un
uru2 du6-du6-da ba-jar-ra-zu mucen-bi nu-jen
e2 zid &jic;al-e ba-jar-ra-za tuc-bi-ce3 la-ba-tuc-en
uj3 ki-lul-la ba-ab-re7-a-za nin-bi-ce3 la-ba-kur9-re-en
er2-zu er2 kur2-ra ba-ab-jar ka-na-aj2-zu nu-ce8-ce8
er2-cag4-ne-ca4 nu-tuku-am3 kur-kur im-ma-an-tuc
kalam-zu nij2 ka dirig-gin7 gu3 cu ba-ni-ib-dab5
uru2-zu du6-du6-da im-ma-an-jar i3-ne-ec2-gin7 i3-e-am3-mu2
e2-zu cag4-sug4-ga ba-an-du3 cag4-zu a-gin7 du3-mu-un
urim2&ki; ec3 lil2-e im-ma-an-jar i3-ne-ec2-gin7 i3-e-am3-mu2
gudug-bi hi-li-a ba-ra-mu-un-jen cag4-zu a-gin7 du3-mu-un
en-bi ji6-par3-ra ba-ra-mu-un-til i3-ne-ec2-gin7 i3-e-am3-mu2
uz3-ga lu2 cu-luh-e ki aj2-e cu-luh nu-mu-ra-an-ja2-ja2
a-a &d;nanna icib-zu cita kug-ga cu nu-mu-ra-ni-in-du7
lu2-mah-zu gi-gun4-na kug-zu cag4 gada la-ba-an-la2
en zid cag4 hi-li-a pad3-da-zu e2-kic-nu-jal2-la-am3
ec3-da ji6-par3-ce3 hul2-la-na nu-mu-ni-in-dib-dib-be2
a-u3-a e2 ezem-ma-za ezen nu-mu-ni-in-dug3-ge-ec
cem3 &kuc;a2-la2-e nij2 cag4 hul2-le-da tigi-a nu-mu-ra-an-du12-uc
uj3 saj gig2-ga ezen-zu-ce3 a la-ba-an-tu5-tu5-ne
gu-gin7 mu-dur7-ra nam ha-ba-ni-in-tar ulutim2-bi ha-ba-an-kur2
en3-du-zu er2-ra ba-e-da-an-kur9 en3-tukum-ce3 mu2
tigi-zu a-nir-ra ba-e-da-an-kur9 en3-tukum-ce3 mu2
gud-zu tur3-bi-a ba-ra-mu-un-de6 i3-bi nu-mu-ra-ak-e
udu-zu amac-bi-a ba-ra-mu-un-dur2-ru ga-bi nu-mu-ra-dulu-e
i3 gur3-ru-zu tur3-ta nu-mu-ra-de6 en3-tukum-ce3 mu2
ga gur3-ru-zu amac-ta nu-mu-ra-de6 en3-tukum-ce3 mu2
cu-pec ku6 gur3-ru-zu hul-jal2-e ba-an-dab5 en3-tukum-ce3 mu2
mucen-du3 mucen gur3-ru-zu jir2-jir2-re im-du
id2 ma2-gur8-ra ba-ab-du7-a-zu cag4-ba teme&sar; ba-mu2
har-ra-an &jic;gigir-ra ba-ab-jar-ra-za &jic;kici16 kur-ra ba-mu2
nin-ju10 uru2-zu ama-bi-gin7-nam er2 mu-e-ci-ce8-ce8
urim2&ki;-ma dumu sila ha-lam-ma-gin7 ki mu-e-ci-kij2-kij2
e2-zu lu2 nij2 u2-gu de2-a-gin7 cu mu-e-ci-ca-an-ca
ceg12 e2 zid-da-zu lu2-ulu3-gin7 me-a-zu im-me
nin-ju10 e2-ta e3-a he2-me-en uru2-ta ba-ra-e3-me-en
en3-ce3-am3 uru2-za lu2-erim2-gin7 bar-ta ba-e-da-gub
ama &d;nin-gal uru2-zu lu2-erim2-gin7 gaba-za ba-e-de3-sa2
nin uru2-ni ki aj2 he2-me-en-na amac-zu-ta ba-e-ni-tag
kalam-ma-ni-ce3 kuc2-u3 he2-me-en-na za-e izi-ba mu-un-tag
ama &d;nin-gal gud-gin7 tur3-zu-ce3 udu-gin7 amac-zu-ce3
gud-gin7 tur3 ud-bi-ta-ce3 udu-gin7 amac-zu-ce3
dumu ban3-da-gin7 ama5-zu-ce3 nin-ju10 e2-zu-ce3
an lugal dijir-re-e-ne-ke4 muc3-am3-zu he2-em-me
&d;en-lil2 lugal kur-kur-ra-ke4 nam-zu he2-eb-tar-re
uru2-zu ki-bi ha-ra-ab-gi4-gi4 nam-nin-bi ak-a
nibru&ki; ki-bi ha-ra-ab-gi4-gi4 nam-nin-bi ak-a
urim2&ki; ki-bi ha-ra-ab-gi4-gi4 nam-nin-bi ak-a
i3-si-in&ki; ki-bi ha-ra-ab-gi4-gi4 nam-nin-bi ak-a
ki-ru-gu2 8-kam-ma-am3
me-ju10 mu-da-kur2-ra-am3
jic-gi4-jal2-bi-im
e ud-de3 ud-de3 kalam tec2-a mi-ni-ib-ra
ud gal an-na-ke4 ud gu3 dub2-dub2-be2
ud gig-ga kalam-ma ba-e-zal-la re
ud uru2 gul-gul-e ud e2 gul-gul-e
ud tur3 gul-gul-e ud amac tab-tab-be2
jarza kug-ga cu bi2-ib2-la2-a re
jalga nij2 aratta&ki;-ka cu pe-el-la2 im-mi-ib-dug4-ga re
ud kalam-ma nij2 dug3 im-mi-ib-kud-da re
ud saj gig2-ga a2 bi2-ib-la2-a re
ki-ru-gu2 9-kam-ma-am3
ud re ud igi-ba tec2 nu-jal2-la re
jic-gi4-jal2-bi-im
ud ama nu-zu re ud a-a nu-zu re
ud dam nu-zu re ud dumu nu-zu re
ud nin9 nu-zu re ud cec nu-zu re
ud ucur nu-zu re ud ma-la nu-zu re
ud dam im-cub-ba ud dumu im-cub-ba re
ud-de3 ud kalam-ma u2-gu bi2-ib-de2-a re
ud hul gig dug4-ga &d;en-lil2-la2-ta im-mi-in-zal-la re
a-a &d;nanna ud-bi uru2-zu-ta ki nam-ba-ja2-ja2
uj3 saj gig2-zu igi-zu nam-bi2-ib-du8
ud-bi im an-ta cej3-je26-gin7 ki-tuc-bi nam-ba-gur-ru
nij2-zi-jal2 an ki saj gig2 im-ma-an-dub2-ba re
ud-ba du3-a-bi he2-em-ma-gul-lu
abula ji6 u3-na-gin7 &jic;ig he2-bi2-in-kece2-da
ud-ba cudum-ma na-an-ni-ja2-ja2
nij2-kas7-bi e2 &d;en-lil2-la2-ta &jic;gag-ta he2-em-ta-si-ig
ki-ru-gu2 10-kam-ma-am3
ud ul ud kur2-ra ud-da ejer-bi-ce3
jic-gi4-jal2-bi-im
ud ul kalam ki jar-ra-ce3
&d;nanna lu2 sun5-na jiri3-zu mu-un-dab5-be2
er2 e2 sig9-ga-bi mu-ra-an-de6 igi-zu-ce3 du12-a-bi
saj gig2 ba-ra-cub-bu-uc-a-bi giri17 cu ha-ra-ab-tag-ge-ne
uru2 du6-du6-da ba-an-jar-ra-za i-si-ic hu-mu-ra-an-ja2-ja2
&d;nanna uru2&ki; ki-bi gi4-a-za pa e3 ha-ra-ab-ak-e
mul-an kug-gin7 nam-mu-un-ha-lam-e igi-zu he2-bi2-ib-dib2-be2
dijir lu2-u18-lu-ke4 kadra mu-ra-an-de6
lu2 sizkur2-ra-ke4 a-ra-zu mu-ra-ab-be2
&d;nanna arhuc kalam-ma-me-en
en &d;ac-im2-babbar cag4-zu im-mi-ib-dug4-ga re
&d;nanna lu2-ulu3-bi nam-tag-ga-ni u3-mu-e-du8
lu2 a-ra-zu im-me-a-bi cag4 ha-ba-na-huj-e
dijir lu2-ba-ke4 kadra mu-ra-an-de6
lu2 sizkur2-ra mu-un-gub-ba-bi-ir igi zid mu-un-ci-in-bar
&d;nanna igi du8-a bar-ra-zu cag4 cu nijin sug4-ga-am3
lu2-ulu3-bi ud hul du3-a-ba he2-em-ma-an-ci-kug-ge
cag4 kalam-ma jal2-la-zu he2-em-ma-an-ci-kug-ge
&d;nanna uru2 ki-bi gi4-a-za me-tec2 he2-i-i
ki-ru-gu2 11-kam-ma-am3
x x gibil-la
inim mah
id2-lu2-ru-gu2 a-ra2 mah (x) x an
mu-ce3 mu-ri-in-sa4
lu2 zid kug-sig17 mu-un-dadag-ge-en
lu2-erim2-e ud za-ha-al-e ba-ab-cum2-mu-un
umuc jalga dim2-ma ga zid-de3-ec gu7-a
e-ne ad gal dug4-dug4
gal-zu mah dumu-saj &d;en-ki-ke4
u3-tud kilib-ba-bi mu-e-cum2-mu
&d;asar-lu2-hi jectug2 bad a-a-ni-gin7 gal-zu
igi-jal2-tuku nij2-nam buru3-buru3-e e-ne-ra nij2-nam
nir-jal2 dumu abzu jectug2 kug cu du7 &d;marduk jalga tum2
alan mah an ki-a me nij2-nam-ma igi zu-zu
dumu jectug2 dajal cu du7 a-ra2 si gal gi hal-hal-la-ke4
&d;asar-lu2-hi uru5 mah nam gal tar-re
cu bar a-ra2 nij2-nam nu-zu-zu
an gal an ki-ce3 me ba-a
mu7-mu7 mu-e-cub-ec
dijir igi sag9 igi ni10-ni10 nam-lu2-ulu3
ulutim2 hi-li sud tibirara gal-an-zu kij2 gal-le ak
ad gal di-kud ec3 mah-a inim-ma nu-kam3-me
a-ra2-ni mah cir3-ra-ni ga-am3-ed3 mu-ni pa ga-am3-e3
saj gun3-gun3-nu abzu sukkal-mah eridug&ki;-ga
&d;asar-lu2-hi nir-jal2
enkum ninkum
abgal abrig2 munus.lagar.bad munus.lagar.me en x x x
ka kug ba-a-zu igi-bi hu-mu-un-ci-jal2
ud cu2-uc-e e3-bi za-ra hu-mu-ra-an-sig10-ga14
cu sikil jiri3 sikil nij2-nam kug-ku3-ug cu-luh dadag-ga
nam-cita4 e2-abzu zu2 kece2-bi za-e-me-en
kuara&ki; iri ki aj2 cag4-ge pad3-da-zu
hul2-la hu-mu-u8-da-an-tuc
&d;asar-lu2-hi nun cag4 dajal mu-ce3 mu-ri-in-sa4
muc2-bi-ce3 mi ni bi2-in-ak
-ba-an nam-nin-e
lugal-ban3-da kur ki su3-ra2 ja2-la ba-ni-in-dag
ici za-bu&ki;-a nir ba-ni-in-jal2
ama nu-mu-un-da-an-ti na nu-mu-un-de5-de5
a-a nu-mu-un-da-an-ti inim nu-mu-un-di-ni-ib-be2
zu-a kal-la-ni nu-mu-un-da-an-ti
lu2 inim cag4-ga-na-ke4 inim nu-um-mi-ib2-sig10-sig10-ge
cag4 ni2-te-na-ka inim am3-mi-ib2-sig10-ge
mucen nam-me-te-a ba-ni-in-ak
anzud&mucen; nam-me-te-a ba-ni-in-ak
dam-a-ni-da gu2-da ba-ni-in-la2
dam anzud&mucen;-de3 dumu anzud&mucen;-de3
jicbun-na um-ma-ni-in-dur2-ru-un
an-ne2 nin-gu2-en-na-ka
hur-saj-ja2-ni-ta um-ma-da-an-ri
munus tuku-tuku ama-ra me-te-jal2
&d;nin-ka-si tuku-tuku ama-ra me-te-jal2
&na4;gakkul-a-ni &na4;za-gin3 dur5-ru
&gi;lam-sa2-a-ni kug-me kug-sig17
kac-a gub-ba-a-ni nij2 giri17-zal
kac-ta tuc-a-ni mud5-me-jar-ra
sagi-a kac sa2-sa2-da-ni du.du nu-kuc2-u3
&d;nin-ka-si &jic;bunij(sug) zag-ga-ta ib2-ba-ta
jectin ne-saj-ja2-ju10 me-te-a-ac he2-em-mi-ib-jal2
mucen kac naj-ja2 ul ti-a
anzud&mucen; kac naj-ja2 ul ti-a
ki unug&ki; ba-jen-na ha-ma-an-pad3-de3
anzud&mucen;-de3 har-ra-an cec-ju10-ne-ka he2-em-mi-ib-sig10-sig10-ge
ud-ba giri17-zal jic-hu-ri2-in &d;en-ki-ke4
hur-saj &na4;gug igi gun3 &d;inana-ka
ugu-ba u18-ru-gin7 ki he2-us2-sa-ba
a-ru-gin7 siki la2-la2-a-ba
kur-ra jissu-bi ki mah-ba
tug2-gin7 i-im-dul gada-gin7 i-im-bur2
&jic;i-ri9-na-bi muc-saj-kal-gin7
id2 ka 7 &d;utu-ka cag4-ba mu-un-ce21-ce21
da-da-ba ha-cu-ur2 nu-zu kur-ra-ka
muc nu-un-sul-sul jiri2 nu-sa-sa
cag4-ba buru5-az&mucen;-e
gud3 im-ma-ni-ib-us2 nunuz-bi ba-ab-jar
da-da-ba mucen anzud&mucen;-de3
gud3 im-ma-ni-ib-jar amar-bi ba-e-ce21
jic-bi &jic;li jic &jic;tackarin-na-kam
mucen-e pa mul-mul-la-bi an-dul3-ec2 ba-ab-ak
mucen-e a2 ud zal-le-da-ka ni2 un-gid2
anzud&mucen;-de3 &d;utu e3-a-ra ceg11 un-gi4
ceg11 gi4-bi-ce3 kur-ra lu5-lu5-bi-a ki mu-un-ra-ra-ra
umbin kucu2&ku6;-e hu-ri2-in&mucen;-na-kam
ni2-bi-ta am-e kur-ur2-ce3 ni2-bi im-sar-re
tarah-e kur-bi-ce3 zi-bi im-sar-re
lugal-ban3-da gal in-zu gal in-ga-an-tum2-mu
ninda mu-ud-gi dijir-re-e-ne-ke4
saj sig10-ga-ba saj sig10 ba-an-tah
ninda gi-ze-ec-ta-ba lal3 ba-an-du8-du8 lal3 ba-an-tah-tah
amar-gud3 amar anzud&mucen;-da-ka igi-bi-ce3 mu-un-jar
amar-e &uzu;suc2 bi2-in-gu7 &uzu;i3-udu bi2-in-pec5
ninda-i3-de2-a ka-bi-ce3 sa2 bi2-in-dug4
amar anzud&mucen;-da-ka gud3-ba mi-ni-ce21
igi-bi cem-bi-zid-da mi-ni-gun3
saj-ba &jic;erin babbar2 bi2-in-du3-du3
mu-du-li-a cu gur-gur-ra-bi saj-bi-ce3 mu-un-jar
gud3 anzud&mucen;-da-ka ba-ra-zig3
ha-cu-ur2-ra nu-zu kur-ra-ka ki-gub mu-un-na-ak-en
ud-ba mucen-e am kur-ra-ka gu2 mi-ni-ib-gur-gur
anzud&mucen;-de3 am kur-ra-ka gu2 mi-ni-ib-gur-gur
am til3-la cu-bi-ce3 i-im-la2
am ug5-ga gu2-ba i-im-la2
a 10 gur-am3 ze2-bi mu-un-de2
mucen zag 1(dic) am3-ma-da-lug-ga
anzud&mucen; zag 1(dic) am3-ma-da-lug-ga
mucen-e gud3-bi-ce3 ceg11 un-gi4
amar-bi gud3-bi-ta inim nu-um-ma-ni-ib-gi4
2-kam-ma-ce3 mucen-e gud3-bi-ce3 ceg11 un-gi4
amar-bi gud3-bi-ta inim nu-um-ma-ni-ib-gi4
ud na-an-ga-ma mucen-e gud3-bi-ce3 ceg11 un-gi4
amar-bi gud3-bi-ta inim ba-ni-ib-gi4-gi4
i3-ne-ec2 mucen-e gud3-bi-ce3 ceg11 un-gi4
amar-bi gud3-bi-ta inim nu-um-ma-ni-ib-gi4
mucen-e a-nir i-im-jar an-e ba-te
dam-bi u8 bi2-in-dug4 engur-ra ba-te
mucen-e u8 dug4-ga-bi-ce3
dam-bi a-nir jar-ra-bi-ce3
&d;a-nun-na dijir hur-saj-ja2
kici8-gin7 ki-in-dar-ra ba-an-di-ni-ib-kur9-re-ec-am3
mucen-e dam-bi-ir gu3 am3-ma-de2-e
anzud&mucen;-de3 dam-bi-ir gu3 am3-ma-de2-e
gud3-ju10-ta tur3 gal &d;nanna-gin7 ni2 huc he2-em-da-ri
pirij kur-ra tec2-bi du7-du7-gin7 su zig3 he2-em-du8-du8
amar-ju10 gud3-ba a-ba-a ba-ra-ab-tum3
anzud&mucen; gud3-ba a-ba-a ba-ra-ab-tum3
mucen-e gud3-bi-ce3 he2-em-ma-tej3-je26-da-ka
anzud&mucen;-de3 gud3-bi-ce3 he2-em-ma-tej3-je26-da-ka
ki dijir til3-la-gin7 im-ak giri17-zal im-du8-du8
amar-bi gud3-bi-a i-im-ce21
igi-bi cembi2-zid-da mu-un-gun3
saj-ba &jic;erin babbar2 mu-un-du3-du3
mu-du-li-a cu gur-gur-ra-bi saj-bi-ce3 mu-un-jar
mucen-e ni2-bi silim-e-ec2 iri in-ga-am3-me
anzud&mucen;-de3 ni2-bi silim-e-ec2 iri in-ga-am3-me
id2 hal-hal-la nun nam tar-re-bi-me-en
zid-du cag4 kuc2-u3 &d;en-lil2-la2-ka &jic;igi-tab-bi-me-en
a-a-ju10 &d;en-lil2-le mu-un-de6-en
kur-ra &jic;ig gal-gin7 igi-ba bi2-in-tab-en
nam u3-mu-tar a-ba-a cu mi-ni-ib-bal-e
inim u3-bi2-dug4 a-ba-a ib2-ta-bal-e
lu2 gud3-ja2 ne-en ba-e-a-ak-a
dijir he2-me-en inim ga-mu-ra-ab-dug4
gu5-li-ja2 nam-ba-e-ni-kur9-re-en
lu2-ulu3 he2-me-en nam ga-mu-ri-ib-tar
kur-re gaba-cu-jar nam-mu-ri-in-tuku-un
mec3 anzud&mucen;-de3 a2 cum2-ma he2-me-en
lugal-ban3-da ni2 1(dic)-ta hul2-la 1(dic)-ta
ni2 1(dic) cag4 hul2-la 1(dic)-ta
mucen-e mi2 iri im-me
anzud&mucen;-de3 mi2 iri im-me
mucen cu-ur2 sig7 nijin5-a tud-da
anzud&mucen; cu-ur2 sig7 nijin5-a tud-da
sug-a a tu5-tu5-zu-a a-ne dug4-dug4
pa-bil2-ga-zu nun hal-hal-la-ke4
an cu-zu-ce3 mu-un-jar ki jiri3-zu-ce3 mu-un-jar
pa-zu an-na sa am3-ci-im-la2-la2-en nu-mu-
ki-ce3 umbin-zu am kur-ra immal2 kur-ra &jic;es2-ad-am3 ba-nu2
murgu-zu dub sar-sar-re-me-en
ti-ti-zu &d;nirah dar-a-me-en
cag4-sud-zu kiri6 sig7-ga u6-e gub-ba-me-en
ca-dug4-ga-ta zi-ju10 mu-ri-de6 zag-ju10 mu-ri-us2
dam-zu ama-ju10 he2-am3 bi2-in-dug4
za-e ad-da-ju10 he2-me-en bi2-in-dug4
di4-di4-la2-zu-ne cec-ju10-ne-ka nam-ba-e-ni-in-ku4-ku4
ca-dug4-ga-ta ha-cu-ur2-ra nu-zu kur-ra-ka ki-gub mu-ra-ak-e
dam-zu silim-ja2 he2-mu-e-da-gub
silim-ju10 ga-mu-ra-dug4 nam tar-ra-ju10 ga-mu-ra-ab-bur2-ra-a
mucen-e ni2-bi mu-un-na-ra-ba-e ul mu-un-ci-ak-e
anzud&mucen;-de3 ni2-bi mu-un-na-ra-ba-e ul mu-un-ci-ak-e
anzud&mucen;-de3 kug lugal-ban3-da-ar gu3 mu-na-de2-e
ja2-nu lugal-ban3-da-ju10
&jic;ma2 kug-gin7 &jic;ma2 ce-gin7
&jic;ma2 &jic;hachur bal-bal-e-gin7
&jic;ma2 ukuc2-a an-dul3 ak-a-gin7
&jic;ma2 ki-buru14 hi-li du8-du8-a-gin7
ceg12 kul-aba4&ki;-ce3 saj il2-la jen-na
lugal-ban3-da lu2 numun-e ki aj2-am3 cu nu-um-ma-gid2-de3
&d;cara2 dumu ki aj2 &d;inana-gin7
ti zu2-zu-a ud-gin7 e3-i3
gil-ak iti6-gin7 e3-i3
ti zu2 lu2 ra-ra-bi muc-cag4-tur3 he2-e
ku6 &urud;dur10 ra-gin7 tu6 kud he2-e
ad &urud;dur10 ra-gin7 nij2-kece2 he2-ak-e
lugal-ban3-da lu2 numun-e ki aj2-am3 cu nu-um-ma-gid2-de3
&d;nin-urta dumu &d;en-lil2-la2-ke4
&tug2;sajcu pirij me3-a ugu-za he2-eb-dul
lum bu tuku kur gal-la gaba nu-gi4 gaba-za he2-eb-tab
kur-ra sa u3 ni ka sa uc
iri im-ci-du-u5 ki x
lugal-ban3-da lu2 numun-e ki aj2-am3 cu nu-um-ma-gid2-de3
he2-jal2 &dug;cakir kug &d;dumu-zid-da-ka-ka
i3-bi ki-car2-ra-ke4 ca-ra-x
gara2-bi ki-car2-ra-ke4 ca-ra-x
lugal-ban3-da lu2 numun-e ki aj2-am3 cu nu-um-ma-gid2-de3
ki-ib&mucen; ki-ib&mucen; engur-ra sug gid2-i-gin7 inim-ma mu-na-ni-ib-gi4
mucen-e jectug2 mu-un-ci-ja2-ar
anzud&mucen;-de3 kug lugal-ban3-da-ar gu3 mu-na-de2-e
ja2-nu lugal-ban3-da-ju10
inim cag4-ga sig10-ge ur5-gim-ma-am3
gud erim2 du-us2-a sig10-ge5-dam
ance dub3 guz-za har-ra-an si sa2 dab5-be2-dam inim-inim ma-gub ga-ri-gub
nam tar-ra cag4-ge guru7-a-zu je26-e ga-mu-ri-ib-tar
kug lugal-ban3-da mu-na-ni-ib-gi4-gi4
zag-ce-ja2 kac4 he2-jal2 nam-ba-kuc2-u3-de3-en
a2-ja2-a lirum he2-jal2
a2-ju10 ga-sud-sud a2-ju10 na-an-gig-ge
ud-gin7 du &d;inana-gin7
ud 7-e ud &d;ickur-ra-gin7
izi-gin7 ga-il2 nim-gin7 ga-jir2
igi du8-a bar-ra-ja2 ga-jen
igi il2-la-ja2 jiri3-ju10 ga-ab-gub
cag4-ge guru7-ja2 an-ta ga-ab-gi4
ki cag4-ju10 na-an-ga-ma-ab-be2-a &kuc;e-sir2-ju10 ga-du8
&d;utu iri-ju10 kul-aba4&ki;-ce3 am3-ku4-ku4-de3-ne-a
lu2 ac2 dug4-ga-ju10 nam-ba-e-ci-hul2-e-en
lu2 du14 mu2-a-ju10 he2-du-ju10 nam-me
alan-zu jic-dim2-ba um-mi-dim2 u6-e gub-ba-me-en
mu-zu ki-en-gi-ra pa e3 ha-bi2-ak
e2 dijir gal-gal-e-ne-ka me-te-ac bi2-ib-jal2
anzud&mucen;-de3 kug lugal-ban3-da-ra gu3 mu-na-de2-e
zag-ce-za kac4 he2-jal2 nam-ba-kuc2-u3-de3-en
a2-zu-a lirum he2-jal2
a2-zu sud-sud-a a2-zu na-an-gig-ge
ud-gin7 du &d;inana-gin7
ud 7 &d;ickur-ra-gin7
izi-gin7 il2-la nim-gin7 jir2-a
igi du8-a bar-ra-za jen-na
igi il2-la-za jiri3-zu gub-bi2-ib
cag4-ge guru7-a-zu an-ta gi4-bi2
ki cag4-zu na-an-ga-ra-ab-be2-e-a &kuc;e-sir2-zu du8-a
&d;utu iri-zu kul-aba4&ki;-ce3 am3-ku4-ku4-de3-en-na-a
lu2 ac2 dug4-ga-zu nam-ba-e-ci-hul2-le-en
lu2 du14 mu2-a-zu he2-du-zu nam-me
alan-ju10 jic-dim2-ba um-mi-dim2 u6-e um-mi-gub
mu-ju10 ki-en-gi-ra pa e3 ba-ni-ak
e2 dijir gal-gal-e-ne-ka me-te-ac im-mi-ib-jal2
x x &kuc;e-sir2-gin7 ni2-ba hu-mu-ra-an-dub2-dub2-be-ec
x &id2;buranun-na pa5 ubur-gin7 jiri3-zu pa4-pa4 mi2 am3-me
ninda kaskal-la-ka-ni nu-um-ga14-ac
&jic;tukul-a-ni 1(dic)-bi cu im-ma-an-ti
anzud&mucen; an-ta i3-jen
lugal-ban3-da ki-ta i3-jen
mucen-e an-ta igi mi-ni-in-il2 erin2-e igi bi2-in-du8-ru
lugal-ban3-da ki-ta igi mi-ni-in-il2 sahar erin2-e du8-a igi bi2-in-du8-ru
mucen-e kug lugal-ban3-da-ar gu3 mu-na-de2-e
ja2-nu lugal-ban3-da-ju10
na ga-e-de5 na de5-ju10 he2-e-dab5
inim ga-ra-ab-dug4 jizzal he2-em-ci-ak
gu3 i-ri-de2-a nam i-ri-tar-ra
gu5-li-zu-ne-er nam-mu-ni-ib-be2-en
cec-zu-ne-er pa nam-bi2-ib-ed2-en
sag9-ga hul cag4-ga jal2-la ur5 he2-na-nam-ma
je26-e gud3-ju10-ce3 he2-me-en za-e erin2-zu he2-me-en
mucen-e gud3-bi-ce3 cu am3-ma-nijin2-nijin2
lugal-ban3-da ki cec-a-ne-ne-ce3 jiri3 im-ma-gub-be2
u5&mucen; jic-gi kug-ta e3-a-gin7
la-ha-ma abzu-ta re7-e-gin7
lu2 an-ta ki-a gub-ba-gin7
lugal-ban3-da zu2 kece2 jar-ra cec-a-ne-ne-ka murub4-ba ba-an-gub
cec-a-ne-ne gu3 ba-ab-ra-ra-ra-ac x erin2-e gu3 ab-ra-ra-ac
cec-a-ne-ne gu5-li-ne-ne
en3 tar-re im-mi-in-kuc2-u3-ne
ja2-nu lugal-ban3-da-ju10 za-e jal2-la-zu-ne
lu2 me3-a jic ra-gin7 erin2-e he2-en-taka4-nam
i3 dug3-a tur3-ra ba-ra-mu-un-gu7
ga luh-ha amac-a ba-ra-mu-un-gu7
hur-saj gal lu2 dili nu-du-u3-da
lu2-bi lu2-ra nu-gi4-gi4-da a-gin7 im-da-du-de3-en
2-kam-ma-ce3 cec-a-ne-ne gu5-li-ne-ne
en3 tar-re im-mi-in-kuc2-u3-ne
id2 kur-ra ama he2-nun-na-ra
pec10-pec10-bi pec10-ta sur-ra-am3
a-bi a-gin7 mu-e-naj-a-gin7 mu-e-bal-e
kug lugal-ban3-da mu-un-na-ni-ib-gi4-gi4
id2 kur-ra ama he2-nun-na-ra
pec10-pec10-bi pec10-ta sur-ra-am3
zag-ce-ja2 ki um-ma-ni-us2 a &kuc;ummud-gin7 u3-mu-naj
ur-bar-ra-gin7 gum2-ga-am3 mi-ni-za u2-sal i3-gu7-en
tum12-gur4&mucen;-gin7 ki im-de5-de5-ge-en i-li-a-nu-um kur-ra i3-gu7-en
lugal-ban3-da cec-a-ne-ne gu5-li-ne-ne
inim in-ne-en-dug4-ga cag4-ga-ne-ne-a ba-an-cub-bu-uc
i-gi4-in-zu buru5&mucen;-e ud gid2-da tec2-bi kece2-da-gin7
gu2-ni gu2-da im-da-la2-e-ne ne mu-un-su-su-ub
amar gam3-gam3&mucen; gud3-ba tuc-a-gin7
mu-ni-ib-gu7-u3-ne mu-ni-ib-na8-na8-ne
kug lugal-ban3-da tur5-ra-ni mu-un-ta-ab-ed3-ne
ud-ba unug&ki;-ga lu2 dili-gin7 ejer-bi-ir bi2-ib-us2
muc zar-ra-gin7 hur-saj-ta im-me-re-bal-bal
iri danna 1-am3 am3-da-jal2-la-ba
dim-dim-e aratta&ki;-ka
unug&ki; kul-aba4&ki;-bi ur2 ba-an-dun-dun
iri-ta gi-bar-bar-re im-gin7 im-cej3
im-dug-ge im mu-a jen-na-gin7
bad3 aratta&ki;-ka gu3 nun-bi im-me
ud ba-zal-zal itid ba-sud-sud mu ama-bi-ir ba-gi4
buru14 sig7-ga an-na ba-e-a-ed3-de3
a-cag4-ga igi ba-ab-hul ni2 su-e bi2-ib-us2
im-dug-ge im mu-a jen-na-gin7
kaskal-la ki ba-ni-ib2-u2-us2
&jic;kici16 kur-ra-ke4 zu2 ba-ni-ib2-kece2
ucumgal tec2-bi mu-un-tag-tag-ge
lu2 iri-ce3 du-u3 nu-um-zu
kul-aba4&ki;-ce3 du-u3 saj nu-mu-da-ab-cum2-mu
cag4-ba en-me-er-kar2 dumu &d;utu-ke4
ni2 ba-ni-in-te zi ba-ni-in-ir za-pa-aj2-bi ba-ni-in-bad
lu2 iri-ce3 mu-un-gi4-gi4-a ki mu-ci-kij2-kij2
kul-aba4&ki;-ce3 mu-un-gi4-gi4-a ki mu-ci-kij2-kij2
lu2 iri-ce3 je26-e ga-jen nu-mu-un-na-ab-be2
kul-aba4&ki;-ce3 je26-e ga-jen nu-mu-un-na-ab-be2
ugnim kur-kur-ra-ka mu-un-e3
lu2 iri-ce3 je26-e ga-jen nu-mu-na-ab-be2
kul-aba4&ki;-ce3 je26-e ga-jen nu-mu-na-ab-be2
zu2 kece2 igi bar-ra-ka mu-un-e3
lu2 iri-ce3 je26-e ga-jen nu-mu-na-ab-be2
kul-aba4&ki;-ce3 je26-e ga-jen nu-mu-na-ab-be2
2-kam-ma-ce3 ugnim kur-kur-ra-ka mu-un-e3
lu2 iri-ce3 je26-e ga-jen nu-mu-na-ab-be2
kul-aba4&ki;-ce3 je26-e ga-jen nu-mu-na-ab-be2
zu2 kece2 igi bar-ra-ka mu-un-e3
lugal-ban3-da dili-ni uj3-ja2 mu-na-an-zig3 gu3 mu-na-de2-e
lugal-ju10 je26-e iri-ce3 ga-jen lu2 nam-mu-da-an-du
kul-aba4&ki;-ce3 dili-ju10-ne ga-jen lu2 nam-mu-da-an-du
ud-da iri-ce3 i3-du-un lu2 nu-mu-e-da-du-u3
zi an-na zi ki-a i3-pad3 me gal-gal kul-aba4&ki;-a cu-zu ba-ra-ba-ra-e3
unken jar-ra si sa2-a-na
cag4 e2-gal-la kur gal-gin7 ki he2-us2-a-ba
en-me-er-kar2 dumu &d;utu-ke4
eme sig &d;inana ba-ni-in-gu7
ki ud-ba nin9 e5-ju10 kug &d;inana-ke4
kur cuba-ta cag4 kug-ga-ni-a he2-em-ma-ni-pad3-de3-en
ceg12 kul-aba4&ki;-ce3 he2-em-ma-ni-in-kur9-re-en
unug&ki;-e sug he2-me-am3 a he2-em-de2-a
bar-rim4 he2-me-am3 &jic;asal he2-mu2-a
jic-gi he2-me-am3 gi sumun gi henbur he2-mu2-a
&d;en-ki lugal eridug&ki;-ga-ke4
gi sumun-bi ha-ma-an-ze2 a-bi ha-ma-an-uc2
mu 50-uc hu-mu-du3 mu 50-uc hu-mu-sa2
ki-en-gi ki-uri nijin2-na-a-ba
mar-tu lu2 ce nu-zu hu-mu-zig3
bad3 unug&ki;-ga gu mucen-na-gin7 edin-na he2-ni-la2-la2
i-da-al-la-ba ki-jal2-la-ba hi-li-ju10 ba-til
ab2-cilam amar-bi la2-a-gin7 erin2-ju10 mu-da-la2
dumu ama-ni-ir hul gig-ga iri-ta e3-a-gin7
nin9 e5-ju10 kug &d;inana-ke4
ceg12 kul-aba4&ki;-ce3 cu ma-ra-an-dag
ud-da iri-ni ki ha-ba-an-aj2 ja2-a-ra hul ha-ba-an-gig
iri ja2-da a-na-ac am3-da-la2-e
ud-da iri-ni hul ha-ba-an-gig ja2-a-ra ki ha-ba-an-aj2
je26-e iri-da a-na-ac am3-da-la2-e-en
nu-gig-ge anzud&mucen; amar-ra-gin7
ni2-te-a-ni sag2 um-ma-an-di
bar kug-ga-ni-a um-ma-an-cub-be2-en
ceg12 kul-aba4&ki;-ce3 he2-em-ma-ni-in-kur9-re-en
jic-gid2-da-ju10 ud ne ba-an-de6
&kuc;gur21ur3-ju10 ud ne e-ne ba-an-zur-zur-re
nin9 e5-ju10 kug &d;inana-ra ur5-gin7 dug4-mu-na-ab
kug lugal-ban3-da e2-gal-ta im-ma-da-ra-ta-e3
cec-a-ne-ne gu5-li-ne-ne
ur gir5 ur-ra kur9-ra-gin7 hu-un-ha mu-un-ci-ib-za-na-ac
dur3 gir5 dur3-a kur9-ra-gin7 galam mu-un-na-ta-e3
en-ra unug&ki;-ce3 gi4-mu-un-ci-ib
en-me-er-kar2 dumu &d;utu-ra
kul-aba4&ki;-ce3 dili-ju10-ne ga-jen lu2 nam-mu-da-du a-gin7 mu-un-ne-dug4
me-na-am3 dili-zu-ne kaskal-e saj ba-ra-mu-ri-ib-us2
&d;udug sag9-ga-me nam-ba-e-de3-gub-ba
&d;lamma sag9-ga-me nam-ba-e-de3-jen-na
ki gub-ba-me-a nam-ba-e-de3-gub-bu-nam
ki tuc-a-me-a nam-ba-e-de3-tuc-u3-nam
sahar jiri3-me-a jiri3 nam-ba-e-de3-us2-e
hur-saj gal lu2 dili nu-du-u3-dam
lu2-bi lu2-ra nu-gi4-gi4-da ba-ra-gi4-gi4-nam
ud zal-le in-zu-ta ki gal-la ba-ra-da-ni-in-sug2-ge-en-za-na
lugal-ban3-da cag4 gu3 di cec-a-ne-ne-ta
cag4 sag3 gu5-li-ne-ne-ta
ninda kaskal-la-ka-ni nu-um-ga14-ac
&jic;tukul-a-ni 1(dic)-bi 1(dic)-bi cu im-ma-an-ti
kur-ur2-ra kur-bad3-da ma-du-um-e
zag an-ca4-na-ta saj an-ca4-an&ki;-na-ce3
hur-saj 5 hur-saj 6 hur-saj 7 im-me-re-bal-bal
ji6 mac-a &jic;bancur kug &d;inana-ke4 nu-um-ma-te-a-ac
ceg12 kul-aba4&ki;-ce3 jiri3 hul2-la mi-ni-in-gub
nin-a-ni kug &d;inana-ke4
cag4-da-ga-na mu-na-an-tuc
i3-gam ki-a mu-na-ab-za
su8-ba &d;ama-ucumgal-an-na mu-na-ci-bar-gin7
kug lugal-ban3-da igi mu-na-ci-bar-re
dumu-na en &d;cara2 mu-na-de2-a-gin7
kug lugal-ban3-da gu3 mu-un-na-da-de2-e
igi cag4 hul2-la &d;inana-ke4
su8-ba ama-ucumgal-an-na-ra mu-un-ci-bar-ra-gin7
kug &d;lugal-ban3-da mu-un-ci-bar
gu3 cag4 hul2-la &d;inana-ke4
dumu-ni en &d;cara2 mu-un-na-de2-a-gin7
kug &d;lugal-ban3-da mu-un-na-da-de2-a
ja2-nu lugal-ban3-da-ju10
iri-ta a2 aj2-ja2 a-na-ac mu-e-de6
aratta&ki; dili-zu-ne a-gin7 im-da-jen-ne-en
kug lugal-ban3-da mu-na-ni-ib-gi4-gi4
cec-zu a-na bi2-in-dug4 a-na bi2-in-tah
en-me-er-kar2 dumu &d;utu-ke4 a-na bi2-in-dug4 a-na bi2-in-tah
ki ud-ba nin9 e5-ju10 kug &d;inana-ke4
kur cuba-ta cag4 kug-ga-ni-a he2-em-ma-ni-pad3-de3
ceg12 kul-aba4&ki;-ce3 he2-em-ma-ni-in-kur9-re-en
unug&ki;-e sug he2-me-am3 a he2-em-de2-a
bar-rim4 he2-me-am3 &jic;asal he2-mu2-a
jic-gi he2-me-am3 gi sumun gi henbur he2-mu2-a
&d;en-ki lugal eridug&ki;-ga-ke4
gi sumun-bi ha-ma-an-ze2 a-bi ha-ma-an-uc2
mu 50-uc hu-mu-du3 mu 50-uc hu-mu-sa2
ki-en-gi ki-uri nijin2-na-a-ba
mar-tu lu2 ce nu-zu hu-mu-zig3
bad3 unug&ki;-ga gu mucen-na-gin7 edin-na he2-ni-la2-la2
i-da-la-ba ki-jal2-la-ba hi-li-ju10 ba-til
ab2-cilam amar-bi la2-a-gin7 erin2-ju10 mu-da-la2
dumu ama-ni-ir hul gig-ga iri-ta e3-a-gin7
nin9 e5-ju10 kug &d;inana-ke4
ceg12 kul-aba4&ki;-ce3 cu ma-ra-an-dag
ud-da iri-ni ki ha-ba-an-aj2 ja2-a-ra hul ha-ba-an-gig
iri ja2-da a-na-ac am3-da-la2-e
ud-da iri-ni hul ha-ba-an-gig ja2-a-ra ki ha-ba-an-aj2
ja2-a iri-da a-na-ac am3-da-la2-e-en
nu-gig-ge anzud&mucen; amar-ra-gin7
ni2-te-a-ni sag2 um-ma-an-di
bar kug-ga-ni-a um-ma-an-cub-be2-en
ceg12 kul-aba4&ki;-ce3 he2-em-ma-ni-in-kur9-re-en
jic-gid2-da-ju10 ud ne ba-an-de6
&kuc;gur21ur3-ju10 ud ne e-ne ba-an-zur-zur-re
nin9 e5-ju10 kug &d;inana-ra ur5-gin7 dug4-mu-na-ab
kug &d;inana-ke4 mu-na-ni-ib-gi4-gi4
i3-ne-ec2 id2 cen-na id2 a cen-na-ka
id2 &kuc;ummud za-gin3 &d;inana-ke4
kun-ba pec10-pec10-ba u2-sal-u2-sal-ba
suhur-mac&ku6;-e u2-lal3 i3-gu7-e
kij2-tur&ku6;-e &u2;i-li-a-nu-um kur-ra i3-gu7-e
jic.cec&ku6; dijir suhur-mac2&ku6;-a-ke4
cag4-ba a-ne hul2-la mu-un-e kun-bi mu-un-sud-e
kun cika ri-ba gi sumun ki kug-ga im-mi-ib2-us2-e
&jic;cinig ma-da a-na me-a-bi
ambar-bi-a a ib2-na8-na8
dili-bi i3-du3 dili-bi i3-du3
&jic;cinig-e bar-ta dili-bi i3-du3
en-me-er-kar2 dumu &d;utu-ke4
&jic;cinig-bi un-sag3 &jic;bunij(sug)-ce3 un-dim2
gi sumun ki kug-ga ur2-ba mi-ni-bur12 cu im-ma-an-ti
jic.cec&ku6; dijir suhur-mac2&ku6;-a-ke4 cag4-ba u3-ba-ra-e3-a
ku6-bi un-dab5 un-cej6 un-sud
a2-an-kar2 a2 me3 &d;inana-ka u3-bi2-in-gu7
erin2-na-ni cu-bi he2-en-di-ni-ib-sud-sud
zi aratta-ka engur-ra he2-ni-in-til
iri kug dim2-bi kug-dim2 u3-bi2-in-dab5
za dim2-ma-bi za-dim2 u3-bi2-in-dab5
iri-da u3-gibil-la2 um-ma-an-di-ni-ib-jar-jar
aratta&ki; agarin4-agarin4-ba cu hu-mu-na-nijin2-nijin2
aratta&ki; zag-e3-bi &na4;za-gin3 dur5-ru-am3
bad3-bi ceg12 saj zig3-bi huc-am3
im-bi im nagga
kur ha-cu-ur2-ra-ta im-kid2-a
kug lugal-ban3-da za3-mi2
-za
jal2
jal2
zu a
x-ni
x x ce ca
(x) ki aj2-ja2 x
x ne-am3 dug3 lul
sukud-de3 an-na cu nu-um-da-la2
dajal-e ki-a igi nu-um-ma-an-il2-il2
kalag-ga ki-nu2 ni2 nu-mu-un-gid2-de3
za-e-me-en ud-gin7 dug4-dug4-ga
pirij-gin7 ne he2-gub
x-zu &jic;kiri6 a he2-eb-de6
lu2 nam-bi2-ib-til-e
cul dijir-ju10 jiri3 &d;lamma-ju10
nam-juruc ance kar-ra-gin7
hac2-ja2 ba-an-taka4
hur-saj gig2-ju10 im-babbar ba-an-mu2
ama-ju10 tir-ta jic dab5-ba cu dab5 mu-da-an-cum2
&d;nin-kilim i3 nij2 hab2-ba gu7-gu7-ju10
dug i3-nun-na-ce3 gu2 nu-mu-un-ci-la2-e
ukur3-re dumu-na tibir2 1(dic)-am3 cu nu-um-ma-ni-dug4-ge
gi16-sa da-ri2-ce3 mu-un-na-ni-ak-e
ukur3-re al-jal2-la x x (x) tu7 dag.kisim5×x-ra bi2-in-cu2
ukur3 tu7-a igi bar-ra
jic-erin2 sa ak-am3 &jic;pu2 nij2-lul ak-a
dam-gar3-ra gu5-li-ni-ce3 lu2 ci-in-ga-an-tuku-tuku
dam-gar3-ra kug-babbar ta ba-an-tur-re-en
u3 ce ta ba-an-tur-re-en
e2-gal
ud 1(dic) ama tud-da-am3
ud 1(dic) ama a-nir-ra-am3
x
-ak-am3
su-su
x-an
geme2
en me sag2 nu-di i-lim u5 men gal-la
cul &d;suen ud jic-he2 e3-a-ce3 &d;en-lil2-le il2-la
su-lim dajal idim-e dirig &d;nin-lil2-le tud-da
dijir muc3-a-ni un-un unken kur-kur-ra du x
iti6 x &d;i-bi2-&d;suen-ju10 x x x x mu-un-
me nam-nun-na-ni an-da gu2 la2-am3
u18-ru-ni giri17-zal ki us2-sa-am3
&d;ac-im2-babbar-re &d;i-bi2-&d;suen-ju10
kalam-ma ku6-jal2-bi-ce3 uj3 dajal-la x
&d;nanna men zid-da dalla mu--e3
jidru ud du6-ul-la &d;ac-im2-babbar
&d;i-bi2-&d;suen-ju10 uj3 dajal-la gu2 x
ub-da an ki-ka kalam dug3-ga jiri3-na
&d;nanna kur-kur-ra me-ni am3-
an ki nij2-dajal-ba pa mu x x
an-e nir gi-ba &d;ac-im2-babbar
&d;nanna nam-cul-la x hu-
ul-ce3 me ud til3-la x x mu-ni-
&d;i-bi2-&d;suen-ju10 x hu-mu-na-ni-
dug4-ga-ni u18-ru gal sag2 nu-di-dam
&d;i-bi2-&d;suen cu mah-a-ni im-dab
zid-de3-ec-ce3 mu-na-an-ak mu dug3 sa4-a-ni
sa-gid2-da-am3
urim2&ki; iri me nun cul &d;suen-na-kam
an &d;en-lil2 pap gal &d;nu-dim2-mud
ama &d;nin-tur5 kalam-ma cir3-ra-ni mah-am3 me-tec2 he2-i-i
ec3 urim2&ki; iri me nun cul &d;suen-na-kam
an &d;en-lil2 pap gal &d;nu-dim2-mud
ama &d;nin-tur5 kalam-ma cir3-ra-ni mah-am3 me-tec2 he2-i-i
&d;a-nun-na x x x x
&d;en-ki
&d;x
&d;
&d;
unken ki x
ezen x
sa-jar-ra-am3
tigi &d;suen-na-kam
lugal inim sag9-sag9-ge dijir-re-e-ne-er gub-ba
ninda nidba si bi2-sa2 u3-na-a-dug4
alan sukud-da dim2-ma ad gi4-gi4 in-tuku
cag4-la2 sug4 cag4 kalam-ma dug3-ga
u3-ne-de3-tah
&m;inim-&d;en-lil2-la2 dub-sar dumu &d;suen-pa-lil2
arad-zu na-ab-be2-a
nam-tag-ju10 nu-zu nam-tag-ja2 jectug2 la-ba-ci-jal2
nam im-ri-a hi-ic6-ci i-si-ic-bi ib2-gu7-en
jiri3-pax(pad)-ra2-ju10 cag4 iri kur2-ra-ce3 a nam-ma-an-tum3
x x cag4
x-dam edin-na na-mu-x-
tug2-cu-gur-ra men edin-na saj-ja2 mu-ni-in-jal2
x sipad-ra ja2 udu-ce3 an-na-ra-e3
gam-e-dam gal4-la-ni u6 di-dam
zid-de3-ec gam-e-dam gal4-la-ni u6 di-dam
gal4-la-ni-ce3 hul2-la-e ni2-te-ni mi2 zid iri in-ga-am3-me
gal4-la-ni-ce3 hul2-la-e ni2-te-ni mi2 zid iri in-ga-am3-me
igi nam-ci-in-bar
igi nam-da-ra-ci-in-bar
x igi nam-ci-in-bar
me-e en sag9-ga-ju10-ne
x me-e mul-la-ju10-ne
x sig7-ga-ju10-ne
x sag9-ga-ju10-ne
x tur-tur la2-ju10-ne
cu du7-a-ju10-ne
x lum-ma-ju10-ne
x lam-ma-ju10-ne
-ma za-ha-am-ma-ju10-ne
gur-gur-ra-ju10-ne
en-tum mul-la-ju10-ne
en-tum mul-mul-la-ju10-ne
abzu uru2-ze2-eb&ki;-ce3 jiri3 u3-da-an-ci-gub
&d;am-an-ki-ra abzu uru2-ze2-eb&ki;-ce3 jiri3 u3-da-an-ci-gub
abzu uru2-ze2-eb&ki;-ce3 me-e mi2 du5-mu-na-ab-dug4
&d;am-an-ki-ra abzu uru2-ze2-eb&ki;-ce3 me-e mi2 du5-mu-na-ab-dug4
-a ba-an-e3
ga-ca-an-an-na  me-e -jen
ga-ca-an-an-na-jen me-e ga-jen abzu-ce3 uru2-ze2-eb-ce3 da-ab-jen
u3-mu-un &d;am-an-ki-ra a-ra-zu du5-mu-na-ab-be2
&jic;erin i3 ze2-ba-gin7 ir ru kug-ju10 a-ba ma bi
lu2 jic3 dug4-ga-ni ki taka4-a-ju10 muc3 nam-ba-an-tum2-mu
ud-bi-a ki-sikil &d;inana
abzu eridug&ki;-ga &d;en-ki-ka3-ce3
kug &d;inana-ke4 jiri3-ni dili mu-un-gub
ud-ba jectug2 dirig me zu an ki-a
ki-tuc-a-ni-ta cag4 dijir-re-e-ne-ke4 ci-in-ga-zu-a
kug &d;inana-ke4 abzu e2 eridug&ki;-ga-ce3 danna nu-ub-te-a-ac
&d;en-ki lugal abzu-ke4 nij2-nam-e zu-a
&d;en-ki lu2 gu3 mu-un-de2 a2 im-ma-an-aj2
ja2-nu lu2 inim-ju10-ce3 jectug2-zu
x ir
naj-e
-gu7-e
ja2-nu  x ku
lu2 ga-ra-ab-x -ib-ci-ak
&lu2;ki-sikil abzu eridug&ki;-ce3  ni x
&d;inana abzu eridug&ki;-ce3 x--ni-x
&lu2;ki-sikil abzu eridug&ki;-ce3 um-ma-kur9-ra-ta
&d;inana abzu eridug&ki;-ce3 um-ma-kur9-ra-ta
gug2 i3-nun-ta he2-em-da-gu7-e
a sed nij2 cag4 te-en de2-mu-na-ni
igi pirij-ja2-ka kac hu-mu-na-na8-na8
ja2 ma-la-ce3 hu-mu-na-sig9-ge nam-gi4-me-ec3 hu-mu-na-ak-e
&jic;bancur kug &jic;bancur an-na-ke4
kug &d;inana-ra nij2-silim hu-mu-na-e
ur5-gin7 hu-mu-na-ab-be2-a-ka
sukkal &d;isimud-de3 inim lugal-la-na-ce3 saj kece2 ba-ci-in-ak
&lu2;ki-sikil abzu eridug&ki;-ce3 im-ma-ni-in-ku4-ku4
&d;inana abzu eridug&ki;-ce3 im-ma-ni-in-ku4-ku4
&lu2;ki-sikil abzu eridug&ki;-ce3 um-ma-kur9-ra-ta
&d;inana abzu&ki; eridug&ki;-ce3 um-ma-kur9-ra-ta
gug2 i3-nun-ta im-da-gu7-e
a sed nij2 cag4 ten mu-na-de2-e-ne
igi pirij-ja2-ka kac mu-na-na8-na8
ja2 ma-la-ce3 mu-na-sig9-ge nam-gi4-me-ec3 mu-na-ak-e
&jic;bancur kug &jic;bancur an-na-ka
kug &d;inana-ra nij2-silim mu-na-e
&d;en-ki &d;inana e-en-bi-ta
abzu-a kac im-na8-na8-ne kurun2 im-dug3-ge-ne
&zabar;aga im-gur4-gur4-e-ne
zabar &d;urac-a a-da-min3 mu-un-ak-ne
kug &d;inana-ra dumu-ju10-ur2 ga-na-ab-cum2 ba-ra-
nam-ur-saj nam-kalag-ga nam-nij2-erim2 nam-nij2-si-sa2 iri lah5 i-si-ic ja2-ja2 cag4 hul2-la
kug &d;inana-ke4 cu ba-ti
mu a2-ja2 mu abzu-ja2
kug &d;inana-ra dumu-ju10-ur2 ga-na-ab-cum2 ba-ra-
lul-da kur ki-bal nam-dug3-ge kac4 di-di ki-tuc gen6-na
kug &d;inana-ke4 cu ba-ti
mu a2-ja2 mu abzu-ja2
kug &d;inana-ra dumu-ju10-ur2 ga-na-ab-cum2 ba-ra-
nam-nagar nam-tibira nam-dub-sar nam-simug nam-acgab nam-azlag2 nam-cidim nam-ad-kid
kug &d;inana-ke4 cu ba-ti
mu a2-ja2 mu abzu-ja2
kug &d;inana-ra dumu-ju10-ur2 ga-na-ab-cum2 ba-ra-
jectug2 jizzal cu-luh kug-ga e2-dag.kisim5×x-ra ne-mur dub ja2 udu ni2 tej3-je26 nij2-me-jar kur-ku
kug &d;inana-ke4 cu ba-ti
mu a2-ja2 mu abzu-ja2
kug &d;inana-ra dumu-ju10-ur2 ga-na-ab-cum2 ba-ra-
lul zu2 sis izi mu2-mu2 izi ten-ten a2 kuc2-u3 ka.gan2-ge im-ri-a gu2 jar-ra lu-lu-bu-na
kug &d;inana-ke4 cu ba-ti
mu a2-ja2 mu abzu-ja2
kug &d;inana-ra dumu-ju10-ur2 ga-na-ab-cum2 ba-ra-
du14 mu2-mu2 u3-ma ad gi4-gi4 cag4 kuc2-u3 di kud ka-ac bar
kug &d;inana-ke4 cu ba-ti
mu a2-ja2 mu abzu-ja2
kug &d;inana-ra dumu-ju10-ur2 ga-na-ab-cum2 ba-ra-
ama x x-ni nin ka x
x x x dab5-be2 x
nam-nij2-si-sa2 ma-an-cum2
iri lah5 ma-an-cum2
i-si-ic ja2-ja2 ma-an-cum2
cag4 hul2-la ma-an-cum2
lul-da ma-an-cum2
kur ki-bal ma-an-cum2
nam-dug3-ge ma-an-cum2
kac4 di-di ma-an-cum2
ki-tuc gen6-na ma-an-cum2
nam-nagar ma-an-cum2
nam-tibira ma-an-cum2
nam-dub-sar ma-an-cum2
nam-simug ma-an-cum2
nam-acgab ma-an-cum2
nam-azlag2 ma-an-cum2
nam-cidim ma-an-cum2
nam-ad-kid ma-an-cum2
jectug2 ma-an-cum2
jizzal ma-an-cum2
cu-luh kug-ge ma-an-cum2
e2-dag.kisim5×x-ra ma-an-cum2
ne-mur dub ma-an-cum2
ja2 udu ma-an-cum2
ni2 tej3-je26 ma-an-cum2
nij2-me-jar ma-an-cum2
kur-ku ma-an-cum2
lul zu2 sis ma-an-cum2
izi mu2-mu2 ma-an-cum2
izi ten-ten ma-an-cum2
a2 kuc2-u3 ma-an-cum2
ka.gan2-ge ma-an-cum2
im-ri-a gu2 jar-ra ma-an-cum2
lu-lu-bu-na ma-an-cum2
du14 mu2-mu2 ma-an-cum2
u3-ma ma-an-cum2
ad gi4-gi4 ma-an-cum2
&d;en-ki-ke4 sukkal &d;isimud-ra gu3 mu-na-de2-e
sukkal &d;isimud-ju10 mu dug3 an-na-ju10
lugal-ju10 &d;en-ki i3-gub-be-en ud-ul a-ra-zu
a-da-al unug&ki; kul-aba4&ki;-ce3 na-ma-ra-an-e3-a
ki &d;utu  ne-ce3 na-ma-ra-an-e3-a
im-mi-in-dug4-ga-ka sa2 ba-ni-ib2-be2-en
kug &d;inana me mu-un-ur4-ur4 ma2 an-na bi2-in-u5
ma2 an-na kar-ra zag bi2-in-tag
kac naj-ja2-ra kac naj-ja2-ra kac mu-un-ta-ed3-da
a-a &d;en-ki kac naj-ja2-ra kac mu-un-ta-ed3-da
en gal &d;en-ki-ke4 e2 -ga-ni jic mu-un-ci-kar2-kar2
en-e abzu-ce3 igi mi-ni-ib2-il2-il2-e
lugal &d;en-ki-ke4 eridug&ki;-ce3 jic mu-un-ci-kar2-kar2
&d;en-ki-ke4 sukkal &d;isimud-ra gu3 mu-na-de2-e
sukkal &d;isimud-ju10 mu dug3 an-na-ju10
lugal-ju10 &d;en-ki i3-gub-be2-en ud-ul a-ra-zu
nam-en nam-lagar nam-dijir aga zid mah &jic;gu-za nam-lugal me-a
lugal-ju10 dumu-ni-ir ba-an-na-cum2
jidru mah ecgiri2 cibir tug2 mah nam-sipad nam-lugal me-a
lugal-ju10 dumu-ni-ir ba-an-na-cum2
nam-egir3-zid nam-nin-dijir nam-icib nam-lu2-mah nam-gudug me-a
lugal-ju10 dumu-ni-ir ba-an-na-cum2
nij2-gen6-na si tur si e3 kur ed3-de3 kur ed3-da kur-jar-ra me-a
lugal-ju10 dumu-ni-ir ba-an-na-cum2
jiri2 ba-da-ra saj-ur-saj tug2 gig2 tug2 gun3-a gu2-bar gu2-x me-a
lugal-ju10 dumu-ni-ir ba-an-na-cum2
jic  me-a
lugal-ju10 dumu-ni-ir ba-an-na-cum2
&jic;cu-nir mar-uru5 jic3 dug4-dug4 jic3 ki su-ub nam-kar-ke4 nam-hub2-dar me-a
lugal-ju10 dumu-ni-ir ba-an-na-cum2
nam-eme-di nam-eme-sig nam-ce-er-ka-an x-a amalu ec2-dam kug me-a
lugal-ju10 dumu-ni-ir ba-an-na-cum2
nijin3-jar kug x an nu-gig an-na jic-gu3-di nam-nar nam-ab-ba me-a
lugal-ju10 dumu-ni-ir ba-an-na-cum2
x x lugal x
e2 &d;en-ki-ke4 inim nu-ha-lam-e-dam
x x na de5-ga gu3 di gal-zu-a
&jic;saj-kul &jic;ig e2-e-ka bi2-za-za bi2-in-dug4 bi2-in-ec
ki e-ne-er mu-na-an-pad3
&d;en-ki-ke4 bi2-za-za-x kicib-la2 zid-da-ni im-ma-an-dab5
kug-ga-na im-ma-ni-in-ku4-ku4
&jic;ha-lu-ub2 &jic;tackarin-na-ni cu im-ma-an-ti
x mucen an-na-ce3 ba-an-cum2
x ku6 engur-ra-ce3 ba-an-cum2
mun mu-ni-in-ra
im-ma-ni-in-ra
-ib-sud
nam-ba-da-ha-lam-e
suhuc he2-a
x he2-a
kar-ra
sag9-sag9-ce3
tag
x-a
-e
nun-e sukkal-a-ni &d;isimud-ra gu3 mu-na-de2-e
&d;en-ki-ke4 mu dug3 an-na-ra inim mu-na-ni-ib-gi4-gi4
sukkal &d;isimud-ju10 mu dug3 an-na-ju10
lugal-ju10 &d;en-ki i3-gub-be2-en ud-ul a-ra-zu
ma2 an-na me-a sa2 ba-an-dug4
i-da-al kar x  sa2 ba-an-dug4
jen-na ma2 an-na enkum-e-ne he2-em-da-ab-kar-re-ne
sukkal &d;isimud-de3 kug &d;inana-ra gu3 mu-na-de2-e
nin-ju10 a-a-zu za-a-ce3 mu-e-ci-in-gi4-in-nam
&d;inana a-a-zu za-a-ce3 mu-e-ci-in-gi4-in-nam
a-a-zu dug4-ga-ni mah-am3
&d;en-ki-ke4 tah-a-ni mah-am3
inim gal-gal-a-ni sag2 nu-di
kug &d;inana-ke4 mu-na-ni-ib-gi4-gi4
a-a-ju10 ta-am3 e-ra-an-dug4 ta-am3 e-ra-an-tah
e-ne-ej3 gal-gal-a-ni ta-am3 sag2 nu-di
lugal-ju10 ja2-a-ra ma-an-dug4
&d;en-ki-ke4 ja2-a-ra ma-an-tah
&d;inana unug&ki;-ce3 he2-du za-e ma2 an-na eridug&ki;-ce3 dib-ma-ab
kug &d;inana-ke4 sukkal &d;isimud-ra gu3 mu-na-de2-e
a-a-ju10 ja2-a-ra ta-am3 gu3 ba-an-kur2
dug4-ga zid-da-ni ja2-a-ra ta-am3 cu i-ni-ib-bal
e-ne-ej3 gal-gal-a-ni ja2-a-ra ta-am3 mu-un-pe-el
a-a-ju10 lul-da ma-an-dug4 lul-da ma-an-tah
lul-da mu a2-na mu abzu-na in-pad3
lul-da ja2-a-ra za-a lu2 mu-un-gi4
inim-bi ka-ga14-na nam-ma-da-jal2-la
enkum-e-ne ma2 an-na im-ma-ni-in-dab5-be2-ne
kug &d;inana sukkal-a-ni &d;nin-cubur-ra gu3 mu-na-de2-e
ja2-nu sukkal zid e2-an-na-ju10
sukkal e-ne-ej3 sag9-sag9-ga-ju10
ra-gaba e-ne-ej3 ge-en-gen6-na-ju10
a cu-zu nu-tag a me-ri-zu nu-tag
&d;inana me saj rig7-ga-ni ma2 an-na um-ma-da-an-kar
2-kam-ma-ce3 nun-e sukkal-a-ni &d;isimud-ra gu3 mu-na-de2-e
&d;en-ki-ke4 mu dug3 an-na-ra inim mu-na-ni-ib-gi4-gi4
sukkal &d;isimud-ju10 mu dug3 an-na-ju10
lugal-ju10 &d;en-ki i3-gub-be2-en ud-ul a-ra-zu
ma2 an-na me-a sa2 ba-an-dug4
hu  kug-ga sa2 ba-an-dug4
jen-na u18-ru eridug&ki;-ga 50-bi ma2 an-na he2-em-da-ab-kar-re-ne
sukkal &d;isimud-de3 kug &d;inana-ra gu3 mu-na-de2-e
nin-ju10 a-a-zu za-a-ce3 mu-e-ci-in-gi4-in-nam
&d;inana a-a-zu za-a-ce3 mu-e-ci-in-gi4-in-nam
a-a-zu dug4-ga-ni mah-am3
&d;en-ki-ke4 tah-a-ni mah-am3
inim gal-gal-a-ni sag2 nu-di
kug &d;inana-ke4 mu-na-ni-ib-gi4-gi4
a-a-ju10 ta-am3 e-ra-an-dug4 ta-am3 e-ra-an-tah
e-ne-ej3 gal-gal-a-ni ta-am3 sag2 nu-di
lugal-ju10 ja2-a-ra ma-an-dug4
&d;en-ki-ke4 ja2-a-ra ma-an-tah
&d;inana unug&ki;-ce3 he2-du za-e ma2 an-na eridug&ki;-ce3 dib-ma-ab
kug &d;inana-ke4 sukkal &d;isimud-ra gu3 mu-na-de2-e
a-a-ju10 ja2-ra ta-am3 gu3 ba-an-kur2
dug4-ga zid-da-ni ja2-a-ra ta-am3 cu i-ni-ib-bal
e-ne-ej3 gal-gal-a-ni ja2-a-ra ta-am3 mu-un-pe-el
a-a-ju10 lul-da ma-an-dug4 lul-da ma-an-tah
lul-da mu a2-na mu abzu-na in-pad3
lul-da ja2-a-ra za-a lu2 mu-un-gi4
inim-bi ka-ga14-na nam-ma-da-jal2-la
u18-ru eridug&ki;-ga 50-bi ma2 an-na im-ma-ni-in-dab5-e-ne
kug &d;inana-ke4 sukkal-a-ni &d;nin-cubur-ra gu3 mu-na-de2-e
ja2-nu sukkal zid e2-an-na-ju10
sukkal e-ne-ej3 sag9-sag9-ga-ju10
ra-gaba e-ne-ej3 ge-en-gen6-na-ju10
a cu-zu nu-tag a me-ri-zu nu-tag
&d;inana me saj rig7-ga-ni ma2 an-na um-ma-da-an-kar
3-kam-ma-ac nun-e sukkal-a-ni &d;isimud-ra gu3 mu-na-de2-e
&d;en-ki-ke4 mu dug3 an-na-ra inim mu-na-ni-ib-gi4-gi4
sukkal &d;isimud-ju10 mu dug3 an-na-ju10
lugal-ju10 &d;en-ki i3-gub-be2-en ud-ul a-ra-zu
ma2 an-na me-a sa2 ba-an-dug4
du6 ul.ma sa2 ba-an-dug4
jen-na la-ha-ma engur-ra 50-bi ma2 an-na he2-em-da-ab-kar-re-ne
sukkal &d;isimud-de3 kug &d;inana-ra gu3 mu-na-de2-e
nin-ju10 a-a-zu za-a-ce3 mu-e-ci-in-gi4-in-nam
&d;inana a-a-zu za-a-ce3 mu-e-ci-in-gi4-in-nam
a-a-zu dug4-ga-ni mah-am3
&d;en-ki-ke4 tah-a-ni mah-am3
inim gal-gal-a-ni sag2 nu-di
kug &d;inana-ke4 mu-na-ni-ib-gi4-gi4
a-a-ju10 ta-am3 e-ra-an-dug4 ta-am3 e-ra-an-tah
e-ne-ej3 gal-gal-a-ni ta-am3 sag2 nu-di
lugal-ju10 ja2-a-ra ma-an-dug4
&d;en-ki-ke4 ja2-a-ra ma-an-tah
&d;inana unug&ki;-ce3 he2-du za-e ma2 an-na eridug&ki;-ce3 dib-ma-ab
kug &d;inana-ke4 sukkal &d;isimud-ra gu3 mu-na-de2-e
a-a-ju10 ja2-a-ra ta-am3 gu3 ba-an-kur2
dug4-ga zid-da-ni ja2-a-ra ta-am3 cu i-ni-ib-bal
e-ne-ej3 gal-gal-a-ni ja2-a-ra ta-am3 mu-un-pe-el
a-a-ju10 lul-da ma-an-dug4 lul-da ma-an-tah
lul-da mu a2-na mu abzu-na in-pad3
lul-da ja2-a-ra za-a lu2 mu-un-gi4
inim-bi ka-ga14-na nam-ma-da-jal2-la
la-ha-ma engur-ra 50-bi ma2 an-na im-ma-ni-in-dab5-be2-ne
kug &d;inana-ke4 sukkal-a-ni &d;nin-cubur-ra gu3 mu-na-de2-e
ja2-nu sukkal zid e2-an-na-ju10
sukkal e-ne-ej3 sag9-sag9-ga-ju10
ra-gaba e-ne-ej3 ge-en-gen6-na-ju10
a cu-zu nu-tag a me-ri-zu nu-tag
&d;inana me saj rig7-ga-ni ma2 an-na um-ma-da-an-kar
4-kam-ma-ac nun-e sukkal-a-ni &d;isimud-ra gu3 mu-na-de2-e
&d;en-ki-ke4 mu dug3 an-na-ra inim mu-na-ni-ib-gi4-gi4
sukkal &d;isimud-ju10 mu dug3 an-na-ju10
lugal-ju10 &d;en-ki i3-gub-be2-en ud-ul a-ra-zu
ma2 an-na me-a sa2 ba-an-dug4
du6 a-cag4-ga sa2 ba-an-dug4
jen-na ku6 gal-gal tec2-bi ni ka da ma2 an-na he2-em-da-ab-kar-re-ne
sukkal &d;isimud-de3 kug &d;inana-ra gu3 mu-na-de2-e
nin-ju10 a-a-zu za-a-ce3 mu-e-ci-in-gi4-in-nam
&d;inana a-a-zu za-a-ce3 mu-e-ci-in-gi4-in-nam
a-a-zu dug4-ga-ni mah-am3
&d;en-ki-ke4 tah-a-ni mah-am3
inim gal-gal-a-ni sag2 nu-di
kug &d;inana-ke4 mu-na-ni-ib-gi4-gi4
a-a-ju10 ta-am3 e-ra-an-dug4 ta-am3 e-ra-an-tah
e-ne-ej3 gal-gal-a-ni ta-am3 sag2 nu-di
lugal-ju10 ja2-a-ra ma-an-dug4
&d;en-ki-ke4 ja2-a-ra ma-an-tah
&d;inana unug&ki;-ce3 he2-du za-e ma2 an-na eridug&ki;-ce3 dib-ma-ab
kug &d;inana-ke4 sukkal &d;isimud-ra gu3 mu-na-de2-e
a-a-ju10 ja2-a-ra ta-am3 gu3 ba-an-kur2
dug4-ga zid-da-ni ja2-a-ra ta-am3 cu i-ni-ib-bal
e-ne-ej3 gal-gal-a-ni ja2-a-ra ta-am3 mu-un-pe-el
a-a-ju10 lul-da ma-an-dug4 lul-da ma-an-tah
lul-da mu a2-na mu abzu-na in-pad3
lul-da ja2-a-ra za-a lu2 mu-un-gi4
inim-bi ka-ga14-na nam-ma-da-jal2-la
ku6 gal-gal tec2-bi ni ka da ma2 an-na im-ma-ni-in-dab5-be2-ne
kug &d;inana-ke4 sukkal-a-ni &d;nin-cubur-ra gu3 mu-na-de2-e
ja2-nu sukkal zid e2-an-na-ju10
sukkal e-ne-ej3 sag9-sag9-ga-ju10
ra-gaba e-ne-ej3 ge-en-gen6-na-ju10
a cu-zu nu-tag a me-ri-zu nu-tag
&d;inana me saj rig7-ga-ni ma2 an-na um-ma-da-an-kar
5-kam-ma-ac nun-e sukkal-a-ni &d;isimud-ra gu3 mu-na-de2-e
&d;en-ki-ke4 mu dug3 an-na-ra inim mu-na-ni-ib-gi4-gi4
sukkal &d;isimud-ju10 mu dug3 an-na-ju10
lugal-ju10 &d;en-ki i3-gub-be2-en ud-ul a-ra-zu
ma2 an-na me-a sa2 ba-an-dug4
sa2 ba-an-dug4
jen-na  en-nu-uj3 unug&ki;-ga ma2 an-na he2-em-da-ab-kar-re-ne
sukkal &d;isimud-de3 kug &d;inana-ra gu3 mu-na-de2-e
nin-ju10 a-a-zu za-a-ce3 mu-e-ci-in-gi4-in-nam
&d;inana a-a-zu za-a-ce3 mu-e-ci-in-gi4-in-nam
a-a-zu dug4-ga-ni mah-am3
&d;en-ki-ke4 tah-a-ni mah-am3
inim gal-gal-a-ni sag2 nu-di
kug &d;inana-ke4 mu-na-ni-ib-gi4-gi4
a-a-ju10 ta-am3 e-ra-an-dug4 ta-am3 e-ra-an-tah
e-ne-ej3 gal-gal-a-ni ta-am3 sag2 nu-di
lugal-ju10 ja2-a-ra ma-an-dug4
&d;en-ki-ke4 ja2-a-ra ma-an-tah
&d;inana unug&ki;-ce3 he2-du za-e ma2 an-na eridug&ki;-ce3 dib-ma-ab
kug &d;inana-ke4 sukkal &d;isimud-ra gu3 mu-na-de2-e
a-a-ju10 ja2-a-ra ta-am3 gu3 ba-an-kur2
dug4-ga zid-da-ni ja2-a-ra ta-am3 cu i-ni-ib-bal
e-ne-ej3 gal-gal-a-ni ja2-a-ra ta-am3 mu-un-pe-el
a-a-ju10 lul-da ma-an-dug4 lul-da ma-an-tah
lul-da mu a2-na mu abzu-na in-pad3
lul-da ja2-a-ra za-a lu2 mu-un-gi4
inim-bi ka-ga14-na nam-ma-da-jal2-la
en-nu-uj3 unug&ki;-ga ma2 an-na im-ma-ni-in-dab5-be2-ne
kug &d;inana-ke4 sukkal-a-ni &d;nin-cubur-ra gu3 mu-na-de2-e
ja2-nu sukkal zid e2-an-na-ju10
sukkal e-ne-ej3 sag9-sag9-ga-ju10
ra-gaba e-ne-ej3 ge-en-gen6-na-ju10
a cu-zu nu-tag a me-ri-zu nu-tag
&d;inana me saj rig7-ga-ni ma2 an-na um-ma-da-an-kar
6-kam-ma-ac nun-e sukkal-a-ni &d;isimud-ra gu3 mu-na-de2-e
&d;en-ki-ke4 mu dug3 an-na-ra inim mu-na-ni-ib-gi4-gi4
sukkal &d;isimud-ju10 mu dug3 an-na-ju10
lugal-ju10 &d;en-ki i3-gub-be2-en ud-ul a-ra-zu
ma2 an-na me-a sa2 ba-an-dug4
&id2;surungal x x sa2 ba-an-dug4
jen-na &id2;surungal  ma2 an-na he2-em-da-ab-kar-re-ne
kug &d;inana-ra
sukkal &d;isimud-de3 kug &d;inana-ra gu3 mu-na-de2-e
nin-ju10 a-a-zu za-a-ce3 mu-e-ci-in-gi4-in-nam
&d;inana a-a-zu za-a-ce3 mu-e-ci-in-gi4-in-nam
a-a-zu dug4-ga-ni mah-am3
&d;en-ki-ke4 tah-a-ni mah-am3
inim gal-gal-a-ni sag2 nu-di
kug &d;inana-ke4 mu-na-ni-ib-gi4-gi4
a-a-ju10 ta-am3 e-ra-an-dug4 ta-am3 e-ra-an-tah
e-ne-ej3 gal-gal-a-ni ta-am3 sag2 nu-di
lugal-ju10 ja2-a-ra ma-an-dug4
&d;en-ki-ke4 ja2-a-ra ma-an-tah
&d;inana unug&ki;-ce3 he2-du za-e ma2 an-na eridug&ki;-ce3 dib-ma-ab
kug &d;inana-ke4 sukkal &d;isimud-ra gu3 mu-na-de2-e
a-a-ju10 ja2-a-ra ta-am3 gu3 ba-an-kur2
dug4-ga zid-da-ni ja2-a-ra ta-am3 cu i-ni-ib-bal
e-ne-ej3 gal-gal-a-ni ja2-a-ra ta-am3 mu-un-pe-el
a-a-ju10 lul-da ma-an-dug4 lul-da ma-an-tah
lul-da mu a2-na mu abzu-na in-pad3
lul-da ja2-a-ra za-a lu2 mu-un-gi4
inim-bi ka-ga14-na nam-ma-da-jal2-la
&id2;surungal  ma2 an-na im-ma-ni-in-dab5-be2-ne
kug &d;inana-ra
kug &d;inana-ke4 sukkal-a-ni &d;nin-cubur-ra gu3 mu-na-de2-e
ja2-nu sukkal zid e2-an-na-ju10
sukkal e-ne-ej3 sag9-sag9-ga-ju10
ra-gaba e-ne-ej3 ge-en-gen6-na-ju10
a cu-zu nu-tag a me-ri-zu nu-tag
&d;inana me saj rig7-ga-ni ma2 an-na um-ma-da-an-kar
x
unug&ki;
nij2
ku ma2 an-na
&d;nin-cubur
ma2 an-na jiri3 x
7-kam-ma-ac jiri3-da ak
cag4-zu nim-nim-ma a du
dumu nun gal kug &d;nin-
kug &d;inana-ke4 ma2 an-na im-
kug &d;inana-ke4 ud-ba mu-du7-du7 x
sukkal-a-ni &d;nin-cubur-ra-ke4
kug &d;inana-ra gu3 mu-na-de2-e
nin-ju10 ud-da ma2 an-na abula nij2-ul-la unug&ki; kul-aba4&ki;-ce3
iri-me-a he2-jal2
-me-a he2-jal2
id2 -me-a ma2-gur8  bi x
kug &d;inana-ke4 mu-na-ni-ib-gi4-gi4
je26-e ud-da ma2 an-na
abula nij2-ul-la unug&ki; kul-aba4&ki;-ce3 x
sila-a mah hu-mu-un-dib x
x sila-a mah he2-em-da-sug2-sug2-ge-ec
tun3-na he2-em-ta-
hul2-la cu-ta
ab-ba iri cag4 kuc2-u3
bur-cu-ma ad gi4-gi4
juruc-e a2 &jic;tukul-la
di4-di4-la2 cag4 hul2-la
unug&ki;
x

x x x
x gi dumu pa
us2-sa-bi a hi
x-ta ma2 an-na ezen x
sizkur2 gal-gal hu-mu-un--e
lugal-e gud he2-em-ma-ab-gaz-e udu he2-em-ma-ab-car2-re
kac bur-ra he2-em-de2-e
cem3 &kuc;a2-la2-e ceg11 ha-ba-gi4-gi4
tigi nij2 dug3-ge si he2-em-mi-ib-sa2-sa2
kur-kur-re nam-mah-ju10 he2-em-pad3-de3
uj3-ju10 ka tar-ju10 he2-si-il-le
ud-da ma2 an-na abula nij2-ul-la unug&ki; kul-aba4&ki;-ce3
sila-a mah mu-un-dib
e2 ki-sikil-ce3 sa2 ba-an-dug4 tuc-bi
tul2 luh tul2 saj-ja2-na mu-ni-x-
&d;inana me saj rig7-ga-ni ma2 an-na
kan4 ji6-par3-ra-ce3 i-ni-ib-
dag agrun-na-ka mu-ni-in-
kug &d;inana-ke4 ki ma2 an-na jir2-jir2
nun-e sukkal-a-ni &d;isimud-ra gu3 mu-na-de2-e
&d;en-ki-ke4 mu dug3 an-na-ra inim mu-na-ni-ib-gi4-gi4
sukkal &d;isimud-ju10 mu dug3 an-na-ju10
lugal-ju10 &d;en-ki i3-gub-be2-en ud-ul a-ra-zu
ma2 an-na me-a sa2 ba-an-dug4
kar babbar-ra sa2 ba-an-dug4
jen-na u3 di ba-ni-ib-x-
u3 di ma2 an-na-ka
kug &d;inana-ke4
u3 di
&d;inana nam-en ba-e-de6
nam-lagar ba-e-de6
nam-dijir ba-e-de6
aga zid mah ba-e-de6
&jic;gu-za nam-lugal ba-e-de6
jidru mah ba-e-de6
ecgiri2 cibir ba-e-de6
tug2 mah ba-e-de6
nam-sipad ba-e-de6
nam-lugal ba-e-de6
nam-egir3-zid ba-e-de6
nam-nin-dijir ba-e-de6
nam-icib ba-e-de6
nam-lu2-mah ba-e-de6
nam-gudug ba-e-de6
nij2-gen6-na ba-e-de6
ja2.gan ba-e-de6
si x ba-e-de6
kur ed3-de3 ba-e-de6
kur ed3-da ba-e-de6
kur-jar-ra ba-e-de6
jiri2 ba-da-ra ba-e-de6
saj-ur-saj ba-e-de6
tug2 gig2 ba-e-de6
tug2 gun3-a ba-e-de6
gu2-bar ba-e-de6
gu2-x ba-e-de6
jic  ba-e-de6
ba-e-de6
ba-e-de6
ba-e-de6
x ba-e-de6
x ba-e-de6
ba-e-de6
&jic;cu-nir ba-e-de6
mar-uru5 ba-e-de6
jic3 dug4-dug4 ba-e-de6
jic3 ki su-ub ba-e-de6
nam-kar-ke4 ba-e-de6
nam-hub2-dar ba-e-de6
nam-eme-di ba-e-de6
nam-eme-sig ba-e-de6
nam-ce-er-ka-an ba-e-de6
x-a ba-e-de6
amalu ba-e-de6
ec2-dam kug ba-e-de6
nijin3-jar kug ba-e-de6
x an ba-e-de6
nu-gig an-na ba-e-de6
jic-gu3-di ba-e-de6
nam-nar ba-e-de6
nam-ab-ba ba-e-de6
nam-ur-saj ba-e-de6
nam-kalag-ga ba-e-de6
nam-nij2-erim2 ba-e-de6
nam-nij2-si-sa2 ba-e-de6
iri lah5 ba-e-de6
i-si-ic ja2-ja2 ba-e-de6
cag4 hul2-la ba-e-de6
lul-da ba-e-de6
kur ki-bal ba-e-de6
nam-dug3-ge ba-e-de6
kac4 di-di ba-e-de6
ki-tuc gen6-na ba-e-de6
nam-nagar ba-e-de6
nam-tibira ba-e-de6
nam-dub-sar ba-e-de6
nam-simug ba-e-de6
nam-acgab ba-e-de6
nam-azlag2 ba-e-de6
nam-cidim ba-e-de6
nam-ad-kid ba-e-de6
jectug2 ba-e-de6
jizzal ba-e-de6
cu-luh kug-ga ba-e-de6
e2-dag.kisim5×x-ra ba-e-de6
ne-mur dub ba-e-de6
ja2 udu ba-e-de6
ni2 tej3-je26 ba-e-de6
nij2-me-jar ba-e-de6
ku-kur ba-e-de6
lul zu2 sis ba-e-de6
izi mu2-mu2 ba-e-de6
izi ten-ten ba-e-de6
a2 kuc2-u3 ba-e-de6
ka.gan2-ge ba-e-de6
im-ri-a gu2 jar-ra ba-e-de6
lu-lu-bu-na ba-e-de6
du14 mu2-mu2 ba-e-de6
u3-ma ba-e-de6
ad gi4-gi4 ba-e-de6
cag4 kuc2-u3 ba-e-de6
di kud ba-e-de6
ka-ac bar ba-e-de6
umuc ki ja2-ja2 hi-li nam-munus-e-ne ba-e-de6
me cu du7 ba-e-de6
e tur-tur ba-e-de6
ku mah ba-e-de6
tigi kug li-li-is3 kug ub3 me-ze2 &kuc;a2-la2 ba-e-de6
kug an-na ba-e-de6
kug an-na ba-e-de6
kug an-na ba-e-de6
kug an-na ba-e-de6
kug an-na ba-e-de6
kug an-na ba-e-de6
mah x-ga a-na me-a-bi kac ba-ni-sur-re ba-e-de6
tag
x ne
munus-e giri17-zal ne-am3 ka x
e2 ga-an-ze2-er ba-du3 mu-ce3 ba-an-sa4
cajan-la2-am3 50 gij4 im-mi-in-dug4-ga-ba
mu-un-du.du mu-un-ci-ib-la2-a-gin7
ki-ba cika urud gul-la mu-ce3 ba-an-sa4
ki ma2 x-a ba-an-nijin2-na-ra
cag4 ab x du8-du8 mu-ce3 ba-an-sa4
ki ma2 kar-ra bi2-in-us2-a-ba
ki-ba kar babbar mu-ce3 ba-an-sa4
ki nij2  im-ta-an-jar-ra-ba
ki-ba kar za-gin3 mu-ce3 ba-an-sa4
&d;en-ki-ke4 kug &d;inana-ra gu3 mu-na-de2-e
mu a2-ja2 mu abzu-ja2
munus-e nij2  abzu-ja2 ga-ba-na-jar
a-da-al ne-e ta-am3 mu-da-an-kur9
mu  x cu ja2-ra me dab5
x he2-a
x he2-a
x he2-a
ne x ne e mu-zu-ce3 munus-la-ne-ne hu-mu-ra-ab-gaz-e-ne
x he2-a
x he2-a
x he2-a
x-a
ezem-ma x -ra he2-a
kan4 ji6-par3-ra-zu a x -ib-zal-zal-e
dumu iri-zu dumu unug&ki;-ga x -til3-le-ne
u3 za-e iri-zu eridug&ki;  x he2-en-tah ki-bi na-an-ni-ib-gi4
cec-ju10-ne u3-na-dug4
&m;&d;a-ba4-tah-lugal-ja2-ke4 na-ab-be2-a
al-su3-ud kaskal i-im-re7-de3-en
u3 lugal gen6-na lugal-me jiri3 ba-an-us2
kaskal-kaskal-e kaskal ba-an-tah
ama-me en3 li-bi2-in-tar-re-de3-en
dag-gi4-me ud na-an-cu2-uc-a lul-ac
1(dic) sila3 mun 1(dic) sila3 gazi
x uc cu-ta e-
1(dic) cag4-ga-du3&tug2;
lu2 du hu-mu-e-x
kaskal-me al-su3-ud
a-ma-ru-kam
lugal-ju10-ra u3-na-a-dug4
ur-dun dam-gara3 arad-zu na-ab-be2-a
kug lugal-ju10 mu-e-ne-cum2-ma
kur su3-ra2-ce3 cim &jic;erin-na
sa10-sa10-de3 mu-e-ci-gi-na
ud kur-ce3 x kur9-re-na-ju10
cim &jic;erin-na bi2-sa10-sa10-ju10
&m;a-pi2-la-ca gal-zu unken-na ma-an-gi-ma
sam2-ju10 mu-da-an-kar2-re-ec
kan4 e2-gal-la-ni u3-um-jen
lu2 na-me inim-ju10 en3 nu-bi-tar
&m;arad-ju10 arad-zu u3 ba4-ba4-ti pisaj-dub-ba
zi-mu-dar&ki;-ra-ta si-mu-ur-ru-um&ki;-ce3
i3-re-ec-ma
in-ne-zu-ma
lu2-kij2-gi4-a-ne-ne in-
lugal-ja2 ba-e-ni-
usu nu-tuku a2 dar-re-bi nu-mu-da-jar
dug4-ga lugal mu-ra-an-cum2
nij2 lugal-ju10 ab-be2-na-ju10
x x (x) ur-saj ba-nu2 hur nu-mu-e-da-an-zi-zi
x  ba-nu2 hur nu-mu-e-da-an-zi-zi
a2-ur2 sag9-sag9 () ba-nu2 hur nu-mu-e-da-an-zi-zi
x  ba-nu2 hur nu-mu-e-da-an-zi-zi
nij2-erim2  ba-nu2 hur nu-mu-e-da-an-zi-zi
nitah  ba-nu2 hur nu-mu-e-da-an-zi-zi
jecpu2 lirum cu du7-a ba-nu2 hur nu-mu-e-da-an-zi-zi
lu2 um x da jal2-e ba-nu2 hur nu-mu-e-da-an-zi-zi
en kul-aba4&ki;-ke4 ba-nu2 hur nu-mu-e-da-an-zi-zi
igi kug-zu dug4-dug4-ga ba-nu2 hur nu-mu-e-da-an-zi-zi
lib4-lib4 ma-da-e ba-nu2 hur nu-mu-e-da-an-zi-zi
hur-saj ed3-de3-de3 ba-nu2 hur nu-mu-e-da-an-zi-zi
jic-nu2 nam-tar-ra-ka ba-nu2 hur nu-mu-e-da-an-zi-zi
ki-nu2 u3-u8-a-u8 ba-nu2 hur nu-mu-e-da-an-zi-zi
gub-ba nu-ub-sig10-ge tuc-a nu-ub-sig10-ge a-nir im-ja2-ja2
u2-gu7 nu-ub-sig10-ge a naj nu-ub-sig10-ge a-nir im-ja2-ja2
nam-tar-ra &jic;ig-cu-ur ba-an-da-ha-za-a zig3-ga nu-ub-sig10-ge
ku6 nun x x ku6 kece2 ak-a-gin7 tur5-ra ba-an-la2-la2
mac-da3 jic-bur2-ra dab5-ba-a-gin7 ki-nu2 x ba x x
nam-tar cu nu-tuku jiri3 nu-tuku-a mi
nam-tar x x x ul-ul zi
x ac du ru x
x x ga-gin7 x x ki
x hur-saj gal x  x im x x la2
x x x x x x
x x x x x
x x da-ab-be2  x
x x ma da x  x
x x x iri ba ak  x
gi
-am3
x x
nun me-e cu
an-na nesaj kug
ud 6-kam-ma tur5-ra
ir-gin7 kuc-na
en &d;gilgamec2 tur5-ra
unug&ki; kul-aba4&ki; zi
inim dug4-ga ma-da ka
ud-bi-a en &d;gilgamec2
jic-nu2 nam-tar-ra ba-nu2
lugal-e u3-sa2 muc3 ba-
ma-mu2-bi an-bi
pu-uh2-ru-um
x x
-du-un
-ci-du-un
-ci-du-un
ne (x) a mu-da-zig3 ()
mu-da-bar-ra
x-ke4 mu-e-da-jar
he2-na-nam dijir-da an-da-cid
ka-ac i3-bar-re
&d;dumu-zid-gin7 he2-ne-ni-dugud
&d;gilgamec2-e
x ba-ab-ra-ah
nun-na-bi
sug4-ga-am3
en kul-aba4&ki;-a-ke4
x ur-saj kur cuba2-a-ke4
jic-kij2-ti dijir-re-e-ne x
x x i3-hul2-le-en-de3-en
&d;nin-sumunx(ab2.tug2)-ka
&d;lugal-ban3-da
en &d;nu-dim2-mud-e
har-ra-an dib-dib-ba a-na me-a-bi
-bi-ta mu-un-ed3-da
-bi-ta saj jic ra-ra-da
-gub-bu-nam ud-da ud ul-le2-a-ac
ki jar-jar-ra-ba
sa2 mi-ni-in-dug4-ga
ha-lam-ma libir-ra ud ul-le2-a
-ma-ce3 im-ta-an-ed3-da
-bi si im-sa2-sa2-a
a-ma-ru gu2-kij2 kalam-ma mu-un-zu-a
x x ulu3-da
ib-su
ne
ib-sa4-za-na
si-si-ig dumu &d;utu-ke4
kur-ra ki ku10-ku10-ka ud hu-mu-na-an-ja2-ja2
nam-lu2-ulu3 nij2 a-na sa4-a-ba
alan-bi ud ul-le2-a-ce3 a-ba-da-an-dim2 ke4
cul juruc igi du8 ud-sakar-gin7 zag-du8 hu-mu-ta-an-ak-ec
igi-bi-a jecpu2 lirum-ma si a-ba-da-ab-sa2
itid ne-ne-jar ezen gidim-ma-ke4-ne
e-ne-da nu-me-a igi-bi-a ud nam-ba-an-ja2-ja2
kur gal &d;en-lil2-le a-a dijir-re-e-ne-ke4
en &d;gilgamec2 ma-mu2-da  x du bal-da-bi
&d;gilgamec2 nam-zu nam-lugal-ce3 mu-de6 (x) til3 da-ri2-ce3 nu-mu-un-de6
nam x x-ke4 jar hi nam-til3-la-ke4 cag4 hul nam-ba-dim2-e
ur5 nam-ba-e-ug7-e cag4 nam-ba-e-sag3-ge
nij2-gig ak nam-lu2-u18-lu-ke4 ne-en de6-a ma-ra-dug4
nij2 gi-dur kud-da-zu ne-en de6-a ma-ra-dug4
ud ku10-ku10 nam-lu2-u18-lu-kam sa2 mi-ri-ib-dug4
ki dili nam-lu2-u18-lu-kam sa2 mi-ri-ib-dug4
a-ji6 gaba nu-ru-gu2 sa2 mi-ri-ib-dug4
me3 ka-re nu-me-a sa2 mi-ri-ib-dug4
cen-cen nu-sa2-a sa2 mi-ri-ib-dug4
jic-jic-la2 cu kar-kar-re nu-me-a sa2 mi-ri-ib-dug4
iri11-gal cag4 zu2 kece2-zu nam-ba-du-un
igi &d;utu-ce3 he2-mu-un-x
tug2 cu-sar ba
igi jen
zu x x x x
en-ki-du10 juruc an-ta-zu
im ur3-a al-dur2-ru-ne-ec
x-ja2-ni 1(ac) am3-nu2
ki-ni 1(ac) am3-nu2
lugal du kug-bi mu-e-
x-ba nu-ni10-ni10-dam
mu-e-ci-du
x lu2-ga mu-e-ci-du
mu-e-ci-du
x mu-e-ci-du
x mu-e-ci-du
mu-e-ci-du
mu-e-ci-du
bi2-dugud
&d;gilgamec2-e
-bi bi2-in-bur2-ra-ta
bi2-in-ne-en-bur2-ra
mu-ni-ib-gi4-gi4-ne
er2 e-ne ba-ce8-ce8
x a-na-ac ba-dim2
x ha-za &d;nin-tur5 nu-ub-tu-ud
x x x im-ta-an-e3
nu-jal2-am3
lu2 mu-un-x x lirum-ma sa-hir ba-da-ab-e
mucen an-na zag x x sa gur-u3 cu-ta nu-e3
ku6 engur-ra ur2 numun2-e igi nu-un-du8
cu-ku6 tur sa ba-ur3-ra-ta im-me-ni-dab5-be2
lu2 na-me x kur-ra x cag4 an x x x ed3-da
ud ul-le2-a-ta a-ba-a igi im-mi-in-du8-a
za-a-gin7-nam lugal na-me-a nam ci-im-mi-in-tar
nam-lu2-ulu3 nij2 a-na mu sa4-a-ba
a-ba-am3 e-ne lu2  x za-a-gin7-nam nam
nam-cagina kur-ra
za-e gidim-zu  an
di-da i3-kud
kul-aba4&ki; zig3
unug&ki; zig3-ga-bi
kul-aba4&ki; zig3-ga-bi x
murub4 itid 1-a-kam
ud nu-5-am3 ud nu-10-am3
&id2;buranuna jic bi2-in-
&na4;ickila-bi
ud-bi-a murub4 &id2;buranun-na-ka ki bi2-in-dar
na4 ba-da-an-du3
na4-a ba-da-an-du3
&na4;esi kalag-ga-kam
suhub4-bi na4 kalag-ga-kam
x kug-sig17 nij2 de2-a-kam
&na4;cu-u dugud im-ta-an-ur3
&na4;cu-u dugud im-ta-an-ur3
-ni-in-kur9
x ul-le2-a-ce3
bi2-ib2-pad3-de3-a
na-an-pad3-de3
&d;gilgamec2-e
ka ba-ni-in-jar
ki aj2-ja2-ni
x
-e
jal2 bi2-in-taka4
-da-an-ur3
x-a-ni a mu-un-bar-bar-e
en &d;gilgamec2-a
giri17 mu-un-na-hur-e
siki mu-un-na-ze2-e
x-da
dam ki aj2-ja2-ni dumu ki aj2-ja2-ni
dam tam dam ban3-da ki aj2-ja2-ni
nar-a-ni sagix(cu.sila3.du8) cu  ki aj2-ja2-ni
kindagal ki aj2-ja2-ni jar x  ki aj2-ja2-ni
jiri3-sig10-ga e2-gal du.du ki aj2-ja2-ni
nij2 cu dug4-ga ki aj2-ja2-ni
e2-gal na rig7-ga cag4 unug&ki;-ga x x-gin7 ki-bi-a a-ba-da-an-nu2
&d;gilgamec2 dumu &d;nin-sumun2-ka
&d;erec-ki-gal-la-ce3 igi-du8-bi ba-an-la2
&d;nam-tar-ra kadra-bi ba-an-la2
&d;dim3-pi-kug u6 di ba-an-la2
&d;ne-et-ti nij2-ba-bi ba-an-la2
&d;nin-jic-zid-da u3 &d;dumu-zid-ra nij2-ba-bi ba-an-la2
&d;en-ki &d;nin-ki &d;en-mul &d;nin-mul
&d;en-du6-kug-ga &d;nin-du6-kug-ga
&d;en-inda-curum-ma &d;nin-da-curum-ma
&d;en-mu-utu-la2 &d;en-me-en-car2-ra
ama a-a &d;en-lil2-la2-ra
cul-pa-e3 en &jic;bancur-ke4
&d;su-mu-gan2 &d;nin-hur-saj-ja2-ke4
&d;a-nun-na du6 kug-ga-ke4-ne
&d;nun-gal-e-ne du6 kug-ga-ke4-ne
en ug5-ga-ra lagar ug5-ga-ra
lu2-mah nin-dijir ug5-ga-ra
gudug cag4-gada-la2 x  ug5-ga-ra
igi du8 mu-un-x x x x
cu sag9-ga mu-x x x x x
&d;en- nij2-ba-bi ba-an-la2
nam x x x &d;nin-sumun2 x-ni-a x x tag-ga ba-an-nu2
&d;gilgamec2 dumu &d;nin-sumun2-ka
ki-bal lu2 x x ni in x-a-bi im-ma-an-de2
x x x-bar-bar-re
x x x  giri17 mu-un-na-an-hur
nam-lu2-ulu3 x x iri&ki;-na-ke4
mac x x  nij2-u2-rum nu-ja2-ja2
ka-ka x x-ra-bi sahar-ra ba-an-sal-sal-e-ec
ud-bi-a en tur-re en &d;gilgamec2-e
an x x x x-ga-na muc3 nu-tum2-mu x &d;en-lil2-la2-ce3
&d;gilgamec2 dumu &d;nin-sumun2-ka
isimu2 ne-a lugal gaba-ri-a-bi an x x-ra nu-ub-tu-ud
x  nu-kij2-kij2 zag-ce3 nu-jal2-la
&d;gilgamec2 en kul-aba4&ki;-ka za3-mi2-zu dug3-ga-am3
am gal-e ba-nu2 hur nu-mu-un-da-an-zi-zi
en &d;gilgamec2 ba-nu2 hur nu-mu-un-da-an-zi-zi
jic cag4 1(ac)-ca4 du ba-nu2 hur nu-mu-un-da-an-zi-zi
ur-saj zag da-ra ba-nu2 hur nu-mu-un-da-an-zi-zi
usu cag4 1(ac)-ca4 ba-nu2 hur nu-mu-un-da-an-zi-zi
nij2-erim2 tur-tur-ra ba-nu2 hur nu-mu-un-da-an-zi-zi
igi kug-zu dug4-dug4-ga ba-nu2 hur nu-mu-un-da-an-zi-zi
lib4-lib4-bi ma-da ba-nu2 hur nu-mu-un-da-an-zi-zi
hur-saj ed2-de zu ba-nu2 hur nu-mu-un-da-an-zi-zi
en kul-aba-ke4 ba-nu2 hur nu-mu-un-da-an-zi-zi
jic-nu2 nam-tar-ra-ke4 ba-nu2 hur nu-mu-un-da-an-zi-zi
ki-nu2 u3-u8-a-u8 ba-nu2 hur nu-mu-un-da-an-zi-zi
gub-ba nu-ub-sig9-ga tuc nu-ub-sig9-ga a-nir ib-ja2-ja2
u2-gu7 nu-ub-sig9-ga a naj nu-ub-sig9-ga a-nir ib-ja2-ja2
nam-tar-ra ig-cu-ur2 ba-ha-za zi-zi nu-ub-sig9-ga
ku6 nun-gin7 pu2 har ak-a ma tur5-ra ba-la2-la2
mac2-nitah dab-ba-gin7 ki-nu2 gaba ugu-ugu (x) ba-x-(x)
nam-tar-ra cu nu-tuku jiri3 nu-tuku lu2 je26-e mu-x
x du.du zid-da
ud-bi-a en tur-re en &d;gilgamec2
x-ba ra di na ah x
x a ur lugal-la x
za nun nam-kug-zu
-a-ni
a
igi
ud-bi-a nun me x
x tar bi a x
ud-bi-a en tur-re en &d;gilgamec2
x ul lu ga
x x ga a x
x x ka x
x x x
x ba-da-nu2
ib-jal2
har-ra-an dib
ba cika kud-da
da hu hur nu
ma-ni al-la2
ba-an-nu-us2
zig3-ga-ta
en hul-bi
la2-la2
x
x
ba-an-jar
nu-ub-ta-kur2
x pa ja2-ja2
car2-car2-re
&d;gilgamec2
x (x)
x x x
x ne-gin7
ud-bi-a en tur-re en &d;gilgamec
jic-nu2 nam-tar-ra-ka ba-nu2
x-e ud si ra-ra
x x ba an x
pu-uh-rum ki saj-ki dijir-re-ne-ke4
en &d;gilgamec2 mu-ni-te-a-ba
mu-un-na-be2-ec en &d;gilgamec2 mu-ni-ce3
inim-zu har-ra-an di-id-bi-a a-na-am3 me-a-bi
&jic;erin jic dili kur-bi ga-an-e-de3
&d;hu-wa-wa tir-bi-ta saj jic ra-ra-za
na-du3-a ud ul-la2-ce3 me-gub-bu-uc me-da ud-ce3
e2 dijir-re-e-ne ki jar-jar-ra-a-ba
zi-ud-su3-ta-ac ki-tuc-bi-a ki-bi-a saj im-ma-ni-ti
me ki-en-gi-ra-ke4 ki ud-ba ba-ha-la-me-ec ud ul-le-ce3
a2 aj2-ja2 bi-lu-da10 kalam-ma-ac im-ta-a-ni
cu-luh ka-luh x (x) si mu-un-si-sa2-e
a-ta x  x
-a-bi x x
x mu-ra nam-ba-an-tum3
a-ra2 &d;en-lil2 &d;en-ki-ra im-ma-ab-ba-e-ne
an &d;en-lil2 &d;en-ki im-ma-ni-ib-gi4-gi4
ud re-ta ud sud-da re-ta
ji6 re-ta ji6 sud-da re-ta
mu re-ta mu sud-da re-ta
pu-uh-ru-um a-ma-ru ba-ur3-ra-ta
numun nam-lu2-ulu3 ha-la-me-de3-e-ed-nam
murub4-me-a zi saj-dili-me-en nam-til3-am3
zi-ud-su3-ra2 mu nam-lu2-ulu3 nam-til3-am3
ud-bi-ta zi an-na zi ki-a mu-un-pad3-da-nam
ud-bi-ta nam-lu2-ulu3-ur2 nu-mu-til3-am3 () ka bi-e-ed-nam
e-ne-ec2 &d;gilgamec2 igi-bi ba-ni-ib-tu
cu nam ama-a-ni nu-mu-un-da-kar-kar-re-ed-nam
&d;gilgamec2 gidim-bi-ta ki-ta ug5-ga
cagina kur-ra he2-ak-e palil gidim he2-nam
di-da mu-un-kud-da ka-ac bar x bar-re
dug4-ga-a-ni inim &d;nin-jic-zid-da &d;dumu-zid-da-gin7 ba-e-dugud
ud-bi-a en tur-re &d;gilgamec
nam-lu2-ulu3 nij2 na2 til3-la-ba cag4 x x x (x) x sag3
ur5 nam-ba-ug5-ga cag4 nam-ba-sag3-ga
nij2 zi jar ug5
cul juruc igi du ud-sakar-ra x
igi jen ki-sig10-ga a-nun-na-ke4-ne dijir gal-gal-ne dur2-ru-na-ba
ki en nu2-a-ce3 lagar nu2-a-ce3
lu2-mah nin-dijir nu2-a-ce3
gu-da2 mu-un-na gada mu-un-na-ce3
nin-dijir mu-un-na-a gen6-na mu-un-na-ce3
ki a-a-zu pap-bi-ga-a-zu
ama-zu nin9-zu lu2-ga-a-zu
gu-li kal-la-zu du2-us2-sa-a-zu
gu-li &d;en-ki-du juruc an-ta-a-zu
ensi2 lugal-e iri-gal al-pad3-de3-ec
ki ugula ugnim nu2-a-ce3
nu-ban3-da erin2-na nu2-a-ce3
e2 lu2-ga-a-ta lu2-ga me-ci-du-un
za-zu mu-ci-du-un kal-la-zu mu-ci-du-un
ab-ba iri&ki;-za-a-kam mu-ci-du-un
ur5 nam-u2-ga cag4 nam-ba-sag3-ge
e-ne-ec2 &d;a-nun-na murub4-ta mu-da-ci-da
tab-us2 dijir gal-gal-e-ne dijir-e-ne-ke4 mu-un-da-an-cid
cagina kur-ra mu-na-ab-(x) x ka
di-da mu-un-kud-de3 ka x x-ce3-bar-re
dug4-ga-ni inim nin-jic-zid-da dumu-zid-da-ke4 bi-dugud
ud-bi-a en tur-re en &d;gilgamec2
i-zi-im
igi-ni cu
ma-mu-da
ma-mu-da
na4 x x ki
cag4 kuc2-u3  x
za  x x
ud x  x dub3-ba ama ugu-ju10
&d;nin-sumun2 -ip-pa-gin7 ha-ma-dim2-ma ab
mu hur-saj gal tu-u4-bu
nam-tar cu nu-tuku jiri3 nu-tuku cu kar-ra x x x
x  ud x ra-ra-ju10
ma-mu-da-(x)-bi en nu-dim2-mu-da10 igi-bi ba-ni-ib-tu
pu-uh-rum ki saj-ki dijir-re-ne-ke4
en &d;gilgamec2 mu-ni-te-a-ba
mu-un-na-ab-be2-ec en &d;gilgamec2 mu-ni-ce3
inim-zu har-ra-an di-ib-bi-a a-na bi-a-bi
&jic;erin jic dili kur-bi ga-an-e-de3
&d;hu-wa-wa tir-bi-ta saj jic ra-ra-za
na-du3-a ud ul-la-ce3 me-gub-
e2 dijir-re-ne ki jar-jar-ra-a-ba
x x
me ki-en-gi-ra-ke4 ki ud-ba ba-ha-la-me-ec ud ul-le-ce3
a2 aj2-ja2 bi-lu-da10 kalam-ma-ac im-ta-a-ni
cu-luh ka-luh x (x) si mu-na-ab-si-sa2-e
a-ta  x gu2-kij2 kur-kur-ra x
x ni-ni
x me-tum3-ma
-a-ce3
x x x &d;gilgamec2
a-ra2 &d;en-lil2 &d;en-ki-ra im-ma-ab-ba-e-ne
an &d;en-lil2 &d;en-ki im-ma-ni-ib-gi4-gi4
ud re-ta ud sud4-da re-ta
ji6 re-ta ji6 sud4-da re-ta
mu re-ta mu sud4-da re-ta
pu-uh-rum a-ma-ru ba-ba-ur3-ra-ta
numun nam-lu2-ulu3 ha-la-me-de3 x
murub4-me-a zi saj-dili-me-en nam-til3-am3
zi-us2-ra2 dili mu nam-lu2-ulu3 nam-til3-am3
ud-bi-ta zi an-na zi ki-a mu-un-pad3-da-nam
ud-bi-ta nam-lu2-ulu3-ur2 nu-mu-un-til3-am3 mu-ni-pad3
e-ne-ec2 &d;gilgamec2 igi-bi ba-ni-ib-tu
cu nam ama-a-ni nu-mu-un-da-kar-kar-ed-nam
&d;gilgamec2 gidim-bi-ta ki-ta ug5-ga
cagina kur-ra he2-ak-a palil gidim-bi he2-nam
di-da mu-un-kud-da2 ka-ac bar ba-bar-re
dug4-ga-ni inim &d;nin-jic-zid-da dumu-zid-da-ke4 ba-e-dugud
ud-bi-a en tur-re en &d;gilgamec2 ()
nam-lu2-ulu3 nij2 na2 til3-la-ba cag4  sag3
ur5 nam-ba-ug5-ga cag4 nam-ba-sag3-ga
nij2 zi jar ug5
cul juruc igi du8-a ud-sakar-ra x
e-ne-da nu igi-bi-a ud nam
si-si-ig dumu &d;utu-ke4
ki-bi ku3-ku3-ga ud-ce3 mi-ni-in-jar
nij2 ak-a nam-lu2-ulu3-zu i-de6 ma-ra-an-tum3
nij2 gi-dur kud-da-zu i-de6 ma-ra-an-tum3
ud ku3-ku3 nam-lu2-ulu3 sa2 me-ri-ib-tu
ki-in dili nam-lu2-ulu3 sa2 me-ri-ib-tu
a-ji6-a gaba nu-ur2-gu sa2 me-ri-ib-tu
cen-cen nu-sa2-a sa2 me-ri-ib-tu
me3 ka-re-a nu-me-a sa2 me-ri-ib-tu
hul-e cu nu-kar-kar-re sa2 me-ri-ib-tu
iri-gal cag4 zu2 kece2-da nam-ba-an-ed2-de3
igi &d;utu-kam he2-bi ma-an-tah
cu-sar-gin7 he2-bur2 cum2-gin7 he2-ak-e
igi jen ki-sig3-ga &d;a-nun-ke4-ne dijir gal-gal-ne dur2-ru-na-ba
ki en nu2-a-ce3 lagar nu2-a-ce3
lu2-mah nin-dijir nu2-a-ce3
gu2-da mu-un-nu2-a gada mu-un-na-ce3
nin-dijir nu2-ac gen6-na mu-un-na-a-ce3
ki a-a-zu pap-bil-ga-a-zu
ama-zu nin9-zu lu2-ga-zu
gu5-li kal-la-zu du2-us2-sa-a-zu
gu5-li &d;en-ki-du10 juruc an-ta-a-zu
ensi2 lugal-e iri-gal-la al-pad3-de3-ec
ki ugula ugnim nu2-a-ce3
nu-ban3-da erin2-na nu2-a-ce3
iri-gal a-ra-li lu2 ke4-en-ke4-na-a-ba x
lu2 su-na-bi
e2 nin9-a-ta nin9 me-ci-du-un
e2 lu2-ga-a-ta lu2-ga me-ci-du-un
za-a-zu mu-ci-du-un kal-la-zu mu-ci-du-un
ab-ba iri&ki;-za-kam mu-ci-du-un
ur5 nam-ba-ug5-ga cag4 nam-ba-sig-ga
e-ne &d;a-nun-na cid x x x
tab-us2 dijir gal-gal-e-ne mu-un-da-an-cid
x x
x ba-sag9
nam  ud dug3-ge-ec hu x ()
e -ke4 ud dug3-ge-ec
x  ki-ja2 igi udug
cidim-a-ni x tag-ga-a-gin7 ki-mah-a-ni i3-hur
dijir-bi &d;en-ki saj-du nij2-nijin2-na-a-ba
ma-mu-da ki-bur2-(x)-ni igi-bi ba-ni-ib-du8
mac-ji6-bi ur lugal-la bi-in-bur2 lu2 na-me nu-bur2-bur2
en-e iri&ki;-na-a zig3-ga ba-ni-du8
nijir-e kur-kur-ra si gu3 ba-ni-ra
unug&ki; zig3-ga &id2;buranunx(kib.nun)-na jal2 bi2-in-taka4
kul-aba4&ki; zig3-ga &id2;buranunx(kib.nun)-na a e3-a
unug&ki; zig3-ga-a-bi a-ma-ru-kam
kul-aba4 zig3-ga-a-bi dungu mu-un-jar-ra-am3
murub4-ba itid 1-kam ba-ra-an-zal mu-un-na-ra-an-pa
ud nu-5-am3 ud nu-10-am3
&id2;buranunx(kib.nun)-na jal2 bi-in-taka4 a-u2-bi ba-an-e3
ickilala-bi &d;utu u6 dag di-de3
ud-bi-a murub4 &id2;buranunx(kib.nun)-na-kam a-bi ba-da-zig3
ki-mah-bi na4 ba-da-an-du
ki e2-jar8-bi na4 ba-da-an-du
&jic;ig na4 kan4 ba-da-an-du
&jic;saj-kul i-dib-ba na4 kalag-ga-am3
&jic;nu-uk-ku-ic-bi na4 kalag-ga-am3
jic-ur3 kug-sig17 im-du3-a-ne
x x-bi na4 sud4-a dugud im-da-a-ri
x x x ta sahar gig2 nij2-nam ba-e-ed-dugud  x-nu2
ud ul-le-ce3
x mu-un-ne-pad3-de3
x x x kij2-kij2 muc-bi nam-ba-ni-pad3-de3
e2 kalag-ga cag4 unug&ki;-ga ba-ni-jar
dam ki aj2-a-ni dumu tur ki aj2-a-ni
dam tam dam ban3-da ki aj2-ja2-a-ni
-ni
-ni
-ni
x ri
il2
il2
il2
&d;gilgamec2 ()
la2 x x mu-un-na-sag3 ()
x saj u2 sag9-ga mu-ni-cid ()
la mu-lu-ug sag9-ga mu-ni-
an-ku4-ku4 kan4-ba ba-da-
&id2;buranun-na jal2 bi-taka4 a-bi ba-da-
x-a-ni a bi-bar-bar-re ()
ud-bi-a en tur-re en &d;gilgamec2 (x)
x mu-un-na-an-hur ()
x
x
x ce
&d;gilgamec-e
x x x
-ge
-me-en
nam-ba-us2
x ja2-ja2
x
lu2 kij2
x
x iri&ki;-ce3  car2-re
sahar-ra ba-an-car2-car2-re
en &d;gilgamec2
ur2-ra-a-ni ba-hul cag4-ga-a-ni ba-sag3
nam-lu2-ulu3 nij2-ja2-a mu-un-sa4-a-ba
alan-bi ud ul-la-ta ba-dim2-dim2
e2 dijir-re-e-ne zag-ce3 jar-jar-ra
mu-bi dug4-dug4-ga nam-ba-e-da-ha-la-me-ec
&d;a-ru-ru nin9 gal &d;en-lil2-la2
nam-mu-ce3 isimu2&sar; mu-un-na-an-cum2
alan-bi ud ul-le-ta ba-dim2-dim2 kalam-ma bi2-ib-dug4-ga
&d;erec-ki-gal ama &d;nin-a-zu-ke4 za3-mi2-zu dug3-ga
nir-jal2-e a-na bi2-in-dug4 nu-sag9
nir-jal2-e a-na bi2-in-dug4 nu-zid
nir-jal2 kug-zu-am3 ukur3 cu dim4-am3
cu jar jal2-la aratta&ki;-ka
a2-tuku lugal ki-in-du-ke4
usu ka lu2-ta-am3 am3-kur9-kur9
usu igi-jal2-tuku nu-mu-e-da-sa2
usu dijir-ja2 ni2-ja2 ba-til
nam-juruc ance kar-ra-gin7 hac2-ja2 ba-e-taka4
hur-saj gig2-ju10 im-babbar ba-an-mu2
ama-ju10 &jic;tir-ta lu2 mu-ci-in-gi4
cu dab5-ju10 ma-an-cum2
&d;nin-kilim nij2 uzu hab2-ba gu7-gu7-ju10
dug i3-nun-na-ce3 gu2 nu-mu-un-ci-la2-e
ur2 am-mu-uc-e i-bi2 7(imin)-e
bad3-si gul-gul-e na-ab-be2-a
esaj2 gibil-za in-nu sumun-a-ju10 ga-an-si-e-ce
lu2 mu-e-ci-in-gi4 ta-am3 bi2-ib-dab5
ma-la-ga-ni mu-na-ni-ib-gi4-gi4
dumu nun-e ab×a kug-ta e3-a ba-zal-zal si i3-
kur me sikil ec3 abzu cag4 x x dajal kur me
ki-ur3 mah dur2 x x dajal-la
ambar-ta me-lem4 huc tum3 muc3 ni2 x x-ge-en
nam-dug3-zu-ce3 nam-gal nam-mah-zu-ce3 saj im-ma-il2-la2
nam tar-re-de3-ec a2 mah mi-ni-in-sud4-un
nam-lugal an ki-zu an gal-e cu dajal mu-ri-in-dug4
nam-dumu nun gal-zu &d;en-lil2-le nam-men cu mi-ri-in-du7
nam-dijir mah &d;en-lil2 pa e3 ma-ra-ni-in-e3
a du-a a sig mah-zu-ce3 nam tar-re ki dug3 ama dug3
&d;en-ki ab×a-cag4 kug-ta jiri3-zu-ce3 im-mi-in-jar
&d;en-lil2 nam-mah nam-en-na mi-ni-in-tud-de3-en
&d;nanna ud-sakar-zu ud-sakar 7-bi mu pad3-da
&d;en-lil2 an ki-ka mu-zu mu kug-ga mu mi-ri-in-pad3
dumu nun-e nam-gal-zu an ki-a pa e3 im-mi-in-e3
unken mah nam &d;en-lil2-la2-na saj-e-ec mu-ra-an-rig7
&d;en-ki-ke4 ki ec3 eridug&ki;-ta nam-men nam-mah-zu mu-ri-in-tar
abzu mah ki ec3 eridug&ki;-ta nam-en gal-zu-ce3
lugal an ki-ke4 an ki gun3-a nam-gal-zu-ce3 ba-an-dug4
&d;nanna saj-zu il2 &d;a-nun-na-ke4-ne-er ha-la ba-an-pad3
me sikil cag4 hul2-la-ka-ne-ne ki-tuc kug im-mi-ni-in-tuc-un
dijir gal-gal-e-ne nidba-ec gal ba-an-pad3
zag gu-la2 cag4 hi-li mah si-a im-mi-ni-in-durun-uc
dijir-re-e-ne sizkur2 cag4 hul2-la-ne-ne im-mi-ni-in-cum2-cum2
ki mah ki kug-ga mi-ni-in-tuc-un
&d;nanna ki kug-ga ki-tuc kug mi-ni-in-tuc-un
&d;en-ki-ke4 ki-tuc ma-ra-ab-sikil-e ki-tuc ma-ra-ab-cen-e
an mu-ra-ab-kug-ge ki mu-ra-ab-cen-e
e2-kic-nu-jal2 e2 tir &jic;erin-na an-ce3 si ma-ra-an-sa2
dur2 mah-zu ki kug-ga ma-ra-ab-ak ur2 nij2 an ki-a
jic-hur cu-luh mah-zu si ma-ra-an-sa2-e
gir4 x-zu bancur ki kug-ga ma-ra-ab-cen
kij2-sig-bi kij2-sig kij2-nim-zu
x x si ma-ra-an-sa2
cu-luh-ha ma-ra-ab-ku3-ug ma-ra-ab-cen
x x x du sa u3 du8 x uz ka la ba-an-sig7
x x x mi-ni-in-pad3
&d;en-ki abzu-ni u3-tud cu-luh mu-ra-an-ja2-ja2
&d;ku3-su13-e cu-luh-ha ba-ni-gub e2 ni2-bi u3-tud
ab×a-cag4 bar-ba gir4 gud udu ninda ec3 bar-ba cu-luh kug-bi
e2-e i3 im-sikil-e saj ba-ab-ha-za a2-cu-jiri3 ba-an-ku-uc
cu-luh kug nu-cub-bu-ce3 ambar mah
ab×a dajal kug-ga-ta nam-bi im-ta-e3
e2-kic-nu-jal2 barag mah kug-ga me gal mah an ki-a cu du7
ab×a kug-ta pec10 mah a tu5-a-zu
i3 hur-saj su kug jal2-la-zu
&d;nanna barag mah-zu ba-jar-ra
gada mah kece2 saj il2 si mul suh10-gir11 nam-men-na
i3 mah i3 nam-men i3 erim3 gal-zu su-bar kug-ga-ka
kar-za-gin3 kar mah kar kug-ga-na
&d;nin-gublaga-ke4 en cu im-ma-an-kug-ga
&d;tarah abzu eridug&ki;-ta cu-bi i3 im-sikil-e
u2-a-zu bancur unu2 ki gal-zu-ce3 cu kug ja2-ja2-zu-ce3
&d;ku3-su3-e cu sikil cu dadag ak cu im-ma-an-kug-ge
&d;tarah abzu eridug&ki;-ta cu-bi i3 im-sikil-e
ec3 abzu barag mah urim2&ki;-ma nam dug3 gal tar-re
e2-kic-nu-jal2 ki-tuc kug dug3-ga-am3 &d;nin-gal nin mah-bi
ki-tuc kug ki nam-nin-za &d;nanna lugal-bi-ir
e2-kic-nu-jal2 agrun-kug-ga e2 nam-lugal-zu
&d;nanna &d;nin-gal ki-tuc mi-ni-ib2-hul2-ne
&d;suen-e en zu mah an ki aga-zu aga mah-am3
me-lem4 huc an ki-a sig9-ge &d;ac-im2-babbar-e cu he2-en-na-kug-ge
an-gin7 he2-en-na-kug-ge ki-gin7 he2-en-na-cen-e
cag4 an-na-gin7 he2-en-na-dadag-ge
aga an ki-a aga kug saj he2-em-ma-il2-e
&d;suen-e en zu mah an ki barag sikil-la cu du7
&d;ac-im2-babbar-e saj-men aga zid-da si mul mah x (x)
saj im-ma-il2-e
i3 kug i3 sikil i3 dadag-ge
nin &d;nin-gal-e ul-e hi-li-ce3 sig7-ga
ucumgal-am3 hu-hub2 ca-mu-ra-an-jal2
&d;inana &d;nin-gal-e ul-e hi-li-ce3 sig7-ga
ucumgal-am3 hub2-hub2 ca-mu-ra-an-jal2
ulu3-a u5-a abzu-ta me cu ti-a-me-en
lugal &d;ama-ucumgal-an-na barag kug-za ci-im-mi-tuc
&d;inana ulu3-a u5-a abzu-ta me cu ti-a-me-en
lugal &d;ama-ucumgal-an-na barag kug-za ci-im-mi-tuc
dijir ur-saj-ja2 x bi2-in-jar me-zu an-na mu-un-dirig-dam
cag4 ama-za-ta cita2 mi-tum-ma zag ca-mu-ni-in-kece2
&d;inana ur-saj-ja2 x bi2-in-jar me-zu an-na mu-un-dirig-dam
cag4 &d;nin-gal-ta cita2 mi-tum-ma zag ca-mu-ni-in-kece2
lugal kalam-ma ji6 zal-a-ra &d;utu te ca-mu-na-sag9-ge-ec
kur-re ba-e-il2 kur ca-mu-u8-da-hul2-la-am3
&d;ama-ucumgal-an-na kalam-ma ji6 zal-a-ra &d;utu te ca-mu-na-sag9-ge-ec
kur-re ba-il2 kur ca-mu-u8-da-hul2-la-am3
nin-ju10 dam ni2-za im-mi-cum2 hul2-hul2-la-mu-un-da
&d;en-lil2-le ma-ra-an-cum2 kur nij2 gal-la cu-zu-uc
&d;inana dam ni2-za im-mi-cum2 hul2-hul2-la-mu-un-da
&d;en-lil2-le ma-ra-an-cum2 kur nij2 gal-la cu-zu-uc
in-nin er9-a-zu mu-un-na-cum2 lugal-am3
&d;ama-ucumgal-an-na ce-er-zid ca-ra-ab-ed2-de3
&d;inana er9-a-zu mu-un-na-cum2 lugal-am3
&d;ama-ucumgal-an-na ce-er-zid ca-ra-ab-ed2-de3
ki-bal kur ba9-ra2 e3-a-ni suh3-suh3-a ud mi-ni-ib-zal-zal-e
&d;ama-ucumgal-an-na-ke4 kur ba9-ra2 e3-a-ni suh3-suh3-a ud mi-ni-ib-zal-zal-e
&d;utu kur cim &jic;erin-na-ta e3-a-ni i3 dug3-ga ca-mu-u8-ci-pec-pec-e
&d;ama-ucumgal-an-na &d;utu kur cim &jic;erin-na-ta e3-a-gin7 i3 dug3-ga ca-mu-un-ci-pec-pec-e
sa-gid2-da-am3
nin me3-na nu-gub-bu dumu gal &d;suen-na an-na e3-a su-lim ja2-ja2
nam-juruc tec2-bi-ce3 gub-gub-bu me3 ezen-gin7 ca-mu-ra-de3-ul
ki-bal e2 ni2-bi ca-ra-gul-e
&d;ama-ucumgal-an-na ur-saj kalag-ga cita2 za-gin3 car2 ca-ra-ni-in-uc2
&d;inana nin me3-ni nu-gub-bu dumu gal &d;suen-na an-na e3-a su-lim ja2-ja2
nam-juruc tec2-bi-ce3 gub-gub-bu me3 ezen-gin7 ca-mu-ra-de3-ul
ki-bal e2 ni2-bi ca-ra-gul-e
&d;ama-ucumgal-an-na ur-saj kalag-ga cita2 za-gin3 car2 ca-ra-ni-in-uc2
nin an-an-ce3 ki-ki-ce3 nij2 cag4-zu nij2 gal a-ba-a mu-e-da-an-zu
inim-zu gu tab-ba nu-kur2-ru-da an tec2-ba ci-im-da-gu7-gu7
a-a-zu &d;en-lil2-le mu-ra-an-cum2
&d;ama-ucumgal-an-na-ke4 me3 zar-re-ec ak ucumgal-gin7 nir-jal2 ca-ra-ni-in-sa2za
&d;inana nin an-an-ce3 ki-ki-ce3 nij2 cag4-zu nij2 gal a-ba-a mu-e-da-an-zu
inim-zu gu tab-ba nu-kur2-ru-da an tec2-ba ci-im-da-gu7-gu7
a-a-zu &d;en-lil2-le mu-ra-an-cum2
&d;ama-ucumgal-an-na-ke4 me3 zar-re-ec ak ucumgal-gin7 nir-jal2 ca-ra-ni-in-sa2
nin-ju10 &d;ama-ucumgal-an-na-ke4 nir ca-mu-u8-da-jal2
tug2-ba13-zu-gin7 bar-ra ci-bi2-dul
itid-da ud-sakar-ra &d;suen-gin7 an-ne2 za-ra ca-mu-ra-an-u3-tud
lugal &d;ama-ucumgal-an-na cag4-za ki aj2-bi-im &d;utu e3-a-gin7 ca-mu-na-an-i-i-ne
&d;inana nin-ju10 &d;ama-ucumgal-an-na-ke4 nir ca-mu-u8-da-jal2
tug2-ba13-zu-gin7 bar-ra ci-bi2-dul
itid-da ud-sakar-ra &d;suen-gin7 an-ne2 za-ra ca-mu-ra-an-u3-tud
lugal &d;ama-ucumgal-an-na &d;utu-gin7 e3-a ca-mu-u8-da-i-i-ne
sa-jar-ra-am3
tigi2 &d;inana-kam
dijir-ja2 u3-na-dug4
&m;gu3-de2-a arad-zu na-ab-be2-a
udu-gin7 sipad gen6-na nu-tuku
na-gada gen6-na nu-mu-un-tum2-tum2-mu
dam-gara3 saj du3-du3 nu-zu bal-ce3 mu-x-ak
ance-gin7 &kuc;usan3 hul-jal2-la hul-jal2-la bi2-in-x
saj i3-tuku inim nu-um-me igi tuku igi mu--un-x
nij2 ak-a-ju10 igi a-ra2 7-e nu-un-du x x
zag-ba a-ra2 7-e nu-mu-un-da-pad3-x-x
dijir-ju10 lu2 kur2 di nu-me-en cag4-zu ki-bi ha-ma-ab-gi4-gi4
&d;i-bi2-&d;suen lugal-ju10-ra u3-na-a-dug4
&m;ic-bi-er3-ra arad-zu na-ab-be2-a
kaskal i3-si-in&ki; ka-zal-lu&ki;-ce3
ce sa10-sa10-de3 a2-ce3 mu-e-da-a-aj2 im-kur9-re-en
ganba 1 ce gur-ta-am3 ce sa2 di
20 gun2 kug-babbar ce sa10-sa10-de3 sam2-re-de3 ba-an-jar
inim mar-tu lu2-kur2-ra cag4 ma-da-zu kur9-ra jic bi2-tuku
72000(car2×man) ce gur ce du3-a-bi cag4 i3-si-in&ki;-na-ke4 ba-an-kur9-re-en ba-an-ku4-ur
a-da-al-la-bi mar-tu du3-du3-a-bi cag4 kalam-ma-ce3 ba-an-kur9-re-en
bad3 gal-gal dili-dili-bi im-mi-in-dab5-dab5
mu mar-tu ce-ba sag3-ge nu-mu-e-da-cum2-mu -mu-un-da-ak-e
ugu-ju10 mu-ta-ni-kalag i3-tuc-u3-de3-en
lugal-ju10 600 &jic;ma2-gur8 ma2 120 gur-ta-am3 he2-em-du8-e
&jic;ma2 72 kalag-ga 20 &jic;za pi x 30 x x gan
50 &jic;x 60 &jic;ig ma2 ugu ma2 ja2-ja2
u3 &jic;ma2 du3-a-bi he2-x
id2-da &id2;kur-ra &id2;pa-li-ic-tum-ta
du6 sal-la-ce3 he2-em-ta-ed3-de3-ec -bi2-ib-ed2-de3
u3 je26-e igi-ni-ce3 ga-am3-ma-ci-jen ga-am3-ta-e3
ki &jic;ma2 kar-bi ugu-ja2 e-tuku
hi-hi ce du3-a-bi he2-ja2-ja2 he2-e-sa2
tukum-bi ce ba-an-tur-re-en
je26-e ce ga-mu-ra-kur9
lugal-ju10 elam-ma&ki; cen-cen-na zi ba-an-ir
ce-ba-ni ul4-la-bi al-til-la
lirum-lirum na-an-tah-en
nam-arad-da-ni-ce3 saj-zu na-an-cum2-mu-un
u3 ejer-ra-ni-ce3 na-an-du-un
ce mu 15-ta-am3 cag4-gal e2-gal-zu
u3 iri du3-a-bi du3-a-zu cu-ju10-ta i3-jal2
iri i3-si-in&ki; nibru&ki;-a en-nu-uj3 ha-ra-ab-ak-e en-nu-uj3 ak-de3
ugu-ja2 he2-tuku lugal-ju10 ugu-ja2 e-tuku
lugal-ju10 he2-en-zu
lugal-ju10 ni2 nu-te ni2 nu-gid2-i cag4-ba je26-e nu-te-bu
dijir dili-dili-bi igi he2-ni-ib2-kij2-kij2-e ki-bi he2-kij2-kij2
uj3 dajal-bi nam-lu2-ulu3-bi  x bi mah
he2-silim-me-ec numun zid-da he2-en-gal-le-ec -kal-le-ec
urim2&ki; iri kug-zu an ki-da mu2-a
nun gal-me-e gag (x) x saj-ki-bi kal-la
me cum2-mu uc jic-hur ge-en-gen6-ne2 sig igi-nim-ma
cu-ta he2-kar-re ka (x) x-bi he2-eb2-be2
e2-kic-nu-jal2 ec3 an ki cu2-cu2 x x x nu-tuku
elam&ki; ur-idim lu2 nij2 ha-lam-ma-ke4
cu pe-el nu-ma-ak-e &d;lamma-bi nu-si-il
lugal-ju10 ka sig10-sig10 gal-gal dub3-tuku mu-un-kar
&m;i-bi-&d;suen-ka cag4-ta-am3 ki aj2-me-ec
an &d;en-lil2 &d;en-ki igi zid hu-mu-un-ci-bar-re-e-ne
x x x (x) ru e x x x he2-en-jar igi-bi he2-eb2-gi4-gi4
(x) x abula urim2&ki;-ma jal2 da13-da13-da a-a
x he2-ni-ib-be2 a-ba-am3 lugal-ju10-e-ce
lugal &d;en-lil2 (x) x gaba-ri nu-tuku-me-en
x x x x  cag4-zu na-an-gig-ga
x cu mu-un-gi suhuc-bi mu-ri-in-ge-en
x x numun-bi-a cag4-zu he2-en-dug3-ge
en-na lugal-ju10 al-til3-la nam-lugal urim2&ki; mu-un-ak-e
nij2 na-me lugal-ju10 kij2 mu-na-ni-ib2-gi4
a-ma-ru-kam nam-ba-e-cub-de3-en-ze2-en
igi &d;utu-kam ka-ju10 nu-bal-e
ur-saj uru2-bad3-da iti7-gin7 e3-a
ur-saj &d;cul-pa-e3 iri-bad3-da iti7-gin7 e3-a
alim-ma mu tuku &d;cul-pa-e3 uru2-bad3-da iti7-gin7 e3-a
lugal me gal-gal dijir pa e3-a
&d;cul-pa-e3 me gal-gal dijir pa e3-a
nir-jal2 me3-a u2-cim kalam-ma sud-sud
en a2 mah il2-il2-i jic-gaz gu2-erim2 ra
mu-us2-a gu2-tuku a-a &d;en-lil2-la2
cul zid &d;en-lil2-la2 mu mah-zu mu-un-pad3
nir-jal2 &jic;tukul-a lipic me3-a
lu2 ki-bal-a-ke4 nir-jal2 ki-bal-a
lugal-ju10 za-e dim3-me-er mah-me-en
za-e dim3-me-er mah-me-en dam-zu ga-ca-an mah-me-en
&d;nin-hur-saj-ja2-ke4 ki aj2-ja2-ni za-e-me-en
ur-saj ni2 gal dijir-re-e-ne-me-en
ur-saj &d;cul-pa-e3-a an ki-a nir-jal2
x x-ju10 mu-zu kur-kur-ra zid-de3-ec he2-pad3-de3
lugal-ju10 nam-mah-zu kur-kur-ra zid-de3-ec he2-pad3-de3
x x mah-a a-ji6 zig3-ga u18-lu lu2-ra te-a
nam-lu2-ulu3 mucen ni2 te-a-gin7 cudu3-da mu-ci-ib-ra-an
x x zig3-ga ni2 ri-a cu nu-ra-ab-la2-e
ni2 gur3-ru su zig3 gur3-ru ni2 gal mu-da-ri
u4-ta-u18-lu lu2-ra te-a-me-en
x mah lu2-ce3 ur3-ur3-ra-me-en
x x x lu2-ce3 bar-bar-ra-me-en
-gin7 kur-ra gana2 gid2-gid2
x an-ta cu bar-ra gaba-cu-jar nu-tuku
x x ud kur-ra e3-a
x x ud dug4-ga du7-du7
x x un mac-a-gin7 nim jir2-jir2-re
mi.e2.a&mucen;-a zi ir lu2-ra cub-bu
nam-tar cu nu-tuku jiri3 nu-tuku lu2 ji6-a tum2-mu
nam-tar-e-gin7 ji6-a du-du zi-lal3-gin7 dim2-e
pu2-kiri6 mu2-sar jic-gi sig7-ga
nij2-ur2-limmu2 an-edin dajal-la
mac2-ance nij2-zi-jal2 edin-na
ur-saj &d;cul-pa-e3 za-e lugal-bi-me-en
an lugal dijir-re-e-ne-ke4 cu-za im-ma-an-cum2
cu-za im-ma-an-cum2 za-e lugal-bi-me-en
ur-saj &d;cul-pa-e3-a cu-zu la-ba-ra-e3
u2 tuku u2-na ba-ni-in-gu7
a tuku a-na ba-ni-in-naj
mu dijir-ra-na li-bi-in-pad3-de3
mu dijir-ra-ni dili-a-bi ka-ga14 mi-ni-x
cu x x  dijir-ra-
cu la-ba-an-x x x x-a ka la-ba-ab-x x x
na  x ba-an-tum2-mu
-na -zu ma-ra-an-cum2-mu
gu-za-la2 an &d;en-lil2-la2-me-en
mackim sumur dijir-re-e-ne-me-en
en &jic;bancur-ra &d;en-lil2-la2-me-en
lu2-bi nij2 jar-ra-zu la-ba-an-gid2-de3-en
mi-a mu-ra-an-du
x nim-ma mu-ra-ab-si-a
x an-ta u3-mu-x-jal2
dugud-da tug2-gin7 ci-mi-dul
x-zu mi-ni-ib-dug4-ga-ta
x saj ja2-ja2 a-ra-zu ma-ra-ab-be2
cag4-ne-ca4 ka-ni um-ma-ra-an-pad3
x ma2-gin7 a-ji6-a-ta im-ma-ra-an-ad-du
x-ma im-ma-ra-an-zi-zi
kug-sig17-gin7 ba-an-dadag-ge-en
zabar-gin7 nij2-su-ub im-ma-ak-en
cu sag9-ga dijir-ra-na-ce3 im-ci-in-gi4-gi4
x mu-un-zalag gu2 mu-un-zig3
kalam-ma dalla mu-ni-in-e3
x-ba mu-un-zu-a-e
x ra mu-un-e-du3
inim-ma-bi ma-ra-an-ja2-ja2
dug4-ga ma-ra-an-de2-e
x-la ma-ra-an-ja2-ja2
ki aj2-zu za-e ma-ra-an-du8-e
x di4-di4-la2-zu-ne za-e ma-ra-an-ja2-ja2
x di4-di4-la2-zu-ne za-e ma-ra-an-du8-e
x x x za gal-gal-la-zu-ne za-e ma-ra-an-du8-e
x x-am3 sur-ra-zu
x x x x x x za-e ma-ra-an-de2-e
x x x ra ud 15-kam
x x-ra-zu saj im-x x
x x cir3-ra-a mu-x
x x en3-du-a mu-
me ze2-eb-a-bi la x
lugal cag4-la2 sug4 kur-kur-ra-me-en
cag4-la2 sug4 igi du8-a jal2 a
x ki tur3-ra x
a
x
x cag4-ne-za-ra
an di
x x x x x x x x kug-ra ma-ra-kece2
x x igi u3-sa2 tud-da a-su-ra-ba
x x su-ul-pa3-e-a-gin7 si-en-da-hu-la
x x tud-de3 lu2-gal-ju10 mu-zu he-pad3-de
dumu nun nir an-na kur un3-na dajal bur2
i-lim ud-jal2 ri-a-na ni2 il2-la
bad-ta mah saj an-ne2 us2-sa
ud-sakar itid gen6-ne2 ni2 pa e3 ak-a
&d;nanna cid zu igi dug3 hu-mu-ri-in-du8
&d;ac-im2-babbar ud gal an kug-ga u18-ru dajal tag-ga uj3 car2-ra ba-dul
jic-gi4-jal2-bi-im
x x su3-ra2-aj2 nun men-na saj il2
x x nu-kur2-ru ul-ce3 kalam gen6-ne2
x (x) x mah he2-jal2-la dub3 bar-re
x (x) x nam-lugal-e he2-x
x si mul-mul an-na hi jal2
x x ni itid ki-en-gi ki-a
x x e2-kur-ra su-lim gu2
x x bal-re suh10 kug dili-ni
su3-ra2-aj2 zid an-e dajal dirig &d;ac-im2-babbar gal-bi x x x (x)
jic-gi4-jal2-bi-im
&d;nanna ucum an ki idim-ma gal gub-bu
itid ud-sakar gen6-ne2 mu ki-bi-ce3 an-jar
&d;suen en an-na dili-zu-ne mah-me-en
en ud an-na ul-le-ce3 nam-gub
mu nam-he2-a-ka cu pec-pec-e-de3
a-ectub&ku6; he2-jal2 nu-silig-ge kar-ra gen6-ne2-de3
ubur an-na-ke4 si sa2-e-de3 giri17-zal ki us2-u3-de3
x (x) x ce gu-nu tum3-de3 x x x x du-de3
e2-kic-nu-jal2-la barag mah-bi gen6-ne2-de3
&d;nanna nam-lugal kalam-ma-ka ki-gub-bi gen6-ne2-de3
x  x x x dug4-ga-ba
x-ni-ib-mu2-mu2
x-am3
x x x cag4 su3-ra2
x x x urim2&ki; iri ki cag4-ge pad3-da-zu
x x x an &d;en-lil2-la2-ka x x x he2-em-mi-la2
x x mah-a-ni mu-e-x igi dug3 hu-mu-e-ri-dug3
x x x ki ni2 dub2-bu-za dur2 ki u3-ba-e-ni-jar
x x x agrun-kug-ga nam zid-bi tar-ra
en &d;ac-im2-babbar x kur gal &d;en-lil2-le cag4-ga-ni nam-de6
x x x x x-ga hur-saj-galam-ma-na
x x tar su zig3 il2-la ni2 huc ri-a-na
x x x ec3-e urim2&ki;-ma nam dug3 mi-ni-ib-tar-re
x x x uj3 dajal x x ud ul-ce3 a2 he2-ni-mah
x x x x ce gu-nu  x
nam-he2 an x  x
-gin7 saj ha-x-(x)-il2 x x x-e
ki-bi gi4-a saj he2-em-x x x
x mu nij2 cu nu-tej3-je26-da saj-e-ec he2-rig7
ki-ru-gu2 x-am3
mah &d;nin-lil2-le tud-da nam
en &d;ac-im2-babbar dumu kug an-na hi-li nam
mah dug4-ga zid nu-kur2-ru
x x (x) &d;nanna a2 nun he2-em-te-jal2
u18-ru-bi-im
cir3-nam-gala &d;nanna-kam
&d;i-bi2-&d;suen lugal-ju10-ra
u3-na-a-dug4
&m;puzur4-&d;cul-gi ensi2 ka-zal-lu&ki; arad-zu na-ab-be2-a
lu2-kij2-gi4-a &d;ic-bi-er3-ra ugu-ju10 i-im-jen
igi-ni ma-an-jar-ma
&d;ic-bi-er3-ra lugal-ju10 ugu-zu-ce3 kij2-gi4-a im-mi-in-gi4
&d;en-lil2 lugal-ju10 nam-sipad kalam-ma ka-ka-ni ba-an-sum
gu2 &id2;idigna gu2 &id2;buranuna gu2 &id2;ab2-gal u3 gu2 &id2;me-&d;en-lil2-la2
iri&ki;-be2-e-ne dijir-be2-e-ne u3 ugnim-be2-e-ne
ma-da ha-ma-zi&ki;-ta en-na a-ab-ba ma2-gan-na&ki;-ce3 x a ma2-gan-an-na&ki;-ta
igi &d;nin-isin2si-na-ka-ce3 ku4-ku4-de3
i3-si-in&ki; nam-ja2-nun &d;en-lil2-la2-ce3 ja2-ja2-da mu-ce3 tuku-tuku-de3
nam-ra-ak-ne-ne-a ak-de3 iri&ki;-iri&ki;-bi tuc-tuc-u3-de3 nam-ra-ak-ne-ne iri&ki;-iri&ki; tuc-tuc-u3-de3
&d;en-lil2-le ja2-a-ra ma-an-dug4
a-na-ac-am3 gu2 mu-da-ak-e
mu &d;en-lil2 lugal-ju10 u3 &d;da-gan dijir-ju10 i3-pad3 mu &d;da-gan dijir-ja2 i3-pad3
ka-zal-lu&ki; cu-ja2 sa2 he2-eb-be2
iri ma-da &d;en-lil2-le ma-an-dug4-ga
cag4 i3-si-in&ki;-na-ka zag-us2 x-ne-ne-a ga-bi2-ib-du3-du3 ga-bi2-ib-jar
ec3-ec3-a-ne-ne-a ga-am3-ak
alan-ju10 cu-nir-ju10 en lu2-mah nin-dijir-ju10-ne-ne
ji6-par4-ra-ne-ne-a ga-bi2-ib-dur2-ru-durun
igi &d;en-lil2-la2-ce3 cag4 e2-kur-ra
igi &d;nanna-ce3 cag4 e2-kic-nu-jal2-la
tur-tur-ma-ke4 sizkur2-bi he2-eb-be2
u3 za-e lu2 jickim-til3-zu-um
cag4 ma-da-ni-ta ga-am3-ta-gub-bu -ab-ta-an-bur12
i3-si-in&ki;-na bad3-bi ga-am3-du3
i-di-il-pa-cu-nu mu-ce3 ga-an-sa4
bi2-in-dug4-ga-gin7-nam
i3-si-in&ki;-na bad3-bi ba-an-du3
i-di-il-pa-cu-nu mu-ce3 ba-an-sa4
nibru&ki; ba-an-dab5 en-nu-ja2-ni ba-an-jar en-uj3-ja2 lu2 ba-an-jar
u3 &m;nij2-dug4-ga-ni sajja nibru&ki; nibru&ki;-a ba-an-dab5
&m;zi-in-nu-um ensi2 su-bir4&ki; kic&ki; caja-a i-ni-in-dab5 i-ni-in-ak
ha-ma-zi&ki; nam-ra-ac im-mi-in-ak
&m;nu-ur2-a-hi &m;nu-ur2-e2-a ensi2 ec3-nun-na&ki;
cu-&d;en-lil2 ensi2 kic&ki;-a
u3 &m;puzur4-&d;tu-tu puzur4-&d;marduk ensi2 bad3-zi-ab-ba&ki;
ki-ni-ce3 ba-an-gur-ru-uc
za-pa-aj2-ja2-ni-ta ma-da () x-gin7 i3-dul
&d;ic-bi-er3-ra igi erin2-na-ce3 i3-du.du
bi2-in-dug4-ga-gin7-nam
gu2 &id2;idigna gu2 &id2;buranuna gu2 &id2;ab2-gal u3 gu2 &id2;me-&d;en-lil2-la2 ba-an-dab5
&m;i-din ma3-al-gi4-a&ki;-a ba-ni-in-kur9
&m;gir-bu-bu ensi2 jir2-kal&ki;-ke4
gu2 in-da-ak-e gu2 im-da-bar-re-ma &kuc;gur21-ni ba-an-kud guru7-ni ba-an-sud u3 e-ne ba-an-dab5
za-pa-aj2-ja2-ni im-ma-an-dugud  mu-ce3 ba-an-sa4
ugu-ju10-uc igi-ni ma-an-jar
&lu2;tab-ba nu-tuku lu2 nu-mu-un-da-sa2-e
cu-ni sa2 nu-mu-un-da-ab-dug4-ga-ta
u3-mu-un-cub ga-am3-ma-jen
lugal-ju10 he2-en-zu
-ba x-ra ba-gul
gul-gul ba-gul
&d;nisaba ba-gul
e2 &d;nisaba mu-lu2 dub-ba-ka ba-gul
e2 &d;ce.tir-ma ba-gul
e2 &d;nun-bar-ce-gu-nu ba-gul
x x x e2-ha-mun ba-gul
u2-a-nir ba-am3-mu2 cu-mu ba-am3-mu2
bad3-bi u2 gid2-da ba-am3-mu2
cag4-ba u2 μjen-na-ke4 cu mu-un-ni10-ni10-e
e-ne-ej3 an-na e-ne-ej3 &d;mu-ul-lil2-la2 re
cag4 ib2-ba an gu-la-ke4 cu mu-un-ni10-ni10-e
ca3-ab hul-jal2-la &d;mu-ul-lil2-la2-ke4 cu mu-un-ni10-ni10-e
ma-ju10-a iti6 ma-ju10-a
iti6 aj2 giri17-zal ma-ju10-a
iti6 ji6 giri17-zal ma-ju10-a
aj2 giri17-zal ji6 giri17-zal ma-ju10-a nam-mu-un-ed2-de3-en
mu-lu-ju10-ra iti6 mu-lu-ju10-ra bad3-de3 mu-na-ab-la2
iti6 aj2 giri17-zal mu-lu-ju10-ra
iti6 ji6-a giri17-zal mu-lu-ju10-ra
aj2 giri17-zal ji6 giri17-zal mu-lu-ju10-ra bad3-de3 mu-na-ab-la2
iti6-ce3 ki sikil iti6-ce3 1(ac)-ca mu-un-nu2-en
iti6 hur-saj ki sikil-la si-a-ce3 1(ac)-ca mu-un-nu2-en
kur &jic;erin-na &d;mu-ul-lil2 nu2-a-ce3 1(ac)-ca mu-un-nu2-en
er2 gig i3-ce8-ce8
iti6-ce3 nu2-a er2 gig i3-ce8-ce8
i3-zalag-ga-am3 i-e3 me-e ba-gig2-ge-en
iti6 aj2 giri17-zal i-zalag-ga-am3 i-e3 me-e ba-gig2-ge-en
iti6 ji6 giri17-zal i-zalag-ga-am3 i-e3 me-e ba-gig2-ge-en
aj2 giri17-zal ji6 giri17-zal i-zalag-ga-am3 i-e3 me-e ba-gig2-ge-en
ki sikil ud zu ni2 me-lem4-ma-na er2-ce3 ba-ce8-ce8
ama &d;ezina2-&d;ku3-su3 ni2 me-lem4-ma-na er2-ce3 ba-ce8-ce8
nam-tar mu-cub-ba ni2 me-lem4-ma-na er2-ce3 ba-ce8-ce8
cir3-nam-cu-ub &d;nisaba
en giri17-zal an-na x (x)-da-e he2-du7
&d;nanna si-un3-na muc3 me-lem4 sud-sud
lugal ud ce-er-zid men urim2&ki;-ma
&d;nanna ud ce-er-zid men urim2&ki;-ma
pirij gal an kug-ga dumu-saj &d;en-lil2-la2
a alim ki aj2 dijir-re-e-ne
ne gal kalam-ma ni2 ri-a
aga zid jidru mul-mul kur un3-na gun3-a
x x &d;en-lil2-la2 me nun-e si-a
x ul nibru&ki; cag4-ga
en3 tar-re gal-zu
x cum2-mu
x gal jar
im-a
nij2 ba9-ra2 ra ab cu
x
x
su3-ra2
x u3-na du7-a
x a2 nu-kuc2-u3-de3
x (x) an-na urac-a mu-un-tu
x (x) nijin2-na-bi a2 nun aj2-e
an dur gud-gin7 e2 suhuc gub-bu-gin7
id2 nun tur-ni igi kar2-kar2-de3
pirij lu2-erim2-e inim kur2 di-de3
ki ku10-ku10 an-usanx(dur) sud-sud-da
cul &d;suen iti6 nij2 giri17-zal uj3-e u6 mu-e
u8-e sila4-bi mi2 dug3 im-me
ud5-de3 mac2-bi mi2 i-ri im-me
cul-e nitalam-ni e-ne su3-ud mu-un-da-e
&d;suen-e &d;nin-gal sag9-ga-da cag4 mu-da-ab-kuc2-u3
za3-mi2 dug4-ga cul &d;suen-na a-a &d;nanna-kam
u2-lu-lu-ma-ma &d;nanna-kam
x an ki su3-ra2-aj2 bi2-mu2-mu2
x x x nun zid ib-ta-e3-a
&d;suen kur gal-e en nun-ce3 tud-da
x (x) x sar-a x an da di
gaba-jal2 an ki-a lugal-bi na-nam
en &d;ac-im2-babbar su3-ra2-aj2 bi2-mu2-mu2
&d;suen su3-ra2-aj2 bi2-mu2-mu2
&d;x su3-ra2-aj2 bi2-mu2-mu2
dijir ud-da su3-ra2-aj2 bi2-mu2-mu2
gaba-jal2 an ki-a lugal-bi na-nam
an sikil-la mu-un-x ki-ce3 pa am3-e3
ec-bar an-na-kam sa2 gal mu-un-ja2-ja2
temen si sa2-a me car2 mi-ni-in-ed2-e
cul nun-ce3 il2-la &d;i-bi-&d;suen-ju10
bal su3-ud nam-he2-a im-ma-ni-in-pad3-de3
en &d;ac-im2-babbar ki-ce3 pa am3-e3
ec-bar an-na-kam sa2 gal mu-un-ja2-ja2
temen si sa2-a me car2 mi-ni-in-ed2-e
cul nun-ce3 il2-la &d;i-bi-&d;suen-ju10
bal su3-ud nam-he2-a im-ma-ni-in-pad3-da
ki nim-ma kur-zag-ce3 gal-bi mu-ni-ib-e3
me kug-bi cen-am3 jic-hur nam-mi-ni-in-du7
nij2-nam ce-er-ka-an-ba igi su3-ud mi-ni-in-il2
aga du7 me ud su3-ra2 dug4-ga nu-kam3-me-de3
&d;i-bi-&d;suen-ju10-ur2 til3 ca-mu-e-da-ab-su3-ud-de3
en &d;ac-im2-babbar gal-bi mu-ni-ib-e3
me kug-bi cen-am3 jic-hur nam-mi-ni-in-du7
nij2-nam ce-er-ka-an-ba igi su3-ud mi-ni-in-il2
aga du7 me ud su3-ra2 dug4-ga nu-kam3-me-de3
&d;i-bi-&d;suen-ju10-ur2 til3 ca-mu-e-da-ab-su3-ud-de3
en jic-nu11 an ki x x x
un3-e jic-he2-a me-te
e hi du dajal du-bi he2-x
me car2-bi mi-ni-ib-si aj2 x
&d;i-bi2-&d;suen-ju10 an x x
en &d;ac-im2-babbar men-bi
un3-e jic-he2-a
e hi du dajal du-bi
me car2-bi
&d;i-bi2-30-ju10 an x x
sa-gid2-da-am3
an-ne2 ud dug3 x du ac kug mu- x x
aga zid me ud su3-ra2 jidru nam-lugal-la
&d;en-lil2-le ki aj2 nam-en nam mu-un-tar
nam-ur-saj ba-tud pa e3 am3-mi-ni-mah
&d;en-ki-ke4 nam-he2 ud giri17-zal mu2-mu2
&id2;idigna &id2;buranun-na a-u3-ba dajal x
&d;nin-tur5 numun i-i saj zi-jal2 u3-tud
iri a2-dam uj3 lu-a ni2-bi-a ac bar uc
&d;nanna ud zu2 kece2 jic-hur gen6-ne2
itid zal-le mu da-ri2 ud ki-ce3 du.du
saj-kal nam-nun-na &d;i-bi2-30-ju10
sig nim zag an ki e-ne-er ni2 ba-x-e
&d;i-bi2-30 a2 mah kalag-ga nam-ur-saj-ja2
nam-cul-la zag dib kur-re jiri3 saga11 di
ec-bar-e kij2-ja2 uj3-e jalga cum2-mu
&d;utu nij2-si-sa2 nij2-du7-e bi2-in-du
nin zid &d;nin-irigal ama kul-ab&ki;-a-ke4
nam-cita a-ra-zu mah ud ki-bi cu x e (x)
x x (x) nin mu mah x x x x x x
x x zi su3-ud-jal2
sa-jar-ra-am3
x x x ig x x cul &d;suen-na x
saj-ec2 mu-ni-in-rig7 lugal an-na-ra
jic-gi4-jal2-bi-im
x a un3-na su3-ra2-aj2-bi na-nam
x x x jic-he2-a su3-ra2-aj2-bi na-nam
&d;i-bi2-30-ju10 bal su3-ra2 mu nam-he2
x x til3 ca-mu-e-da-ab-sud-de3
u18-ru12-bi
a-da-ab &d;suen-na
lu2 di du lu2 di du ama-ju10-ra
u3-na-dug4
uguugu4-bi &m;uguugu4-bi na-ab-be2-a
urim2&ki; iri giri17-zal &d;nanna-kam
eridug&ki; iri he2-jal2 &d;en-ki-ka3-ka
je26-e ejer &jic;ig e2 nar-gal-ka al-tuc-en
igi-tum3 la2 mu-gu7-en
nam-ba-da-ug7-en
ninda ba-ra-gibil-la2 kac ba-ra-gibil-la2
lu2 du kaskal-e cu taka4-ma-ab
a-ma-ru-kam
ud re-a ud su3-ra2 re-a
ji6 re-a ji6 ba9-ra2 re-a
mu re-a mu su3-ra2 re-a
ud-ba jectug2 tuku inim galam inim zu-a kalam-ma til3-la-a
curuppag&ki; jectug2 tuku inim galam inim zu-a kalam-ma til3-la-a
curuppag&ki;-e dumu-ni-ra na na-mu-un-de5-de5
curuppag&ki; dumu ubara-tu-tu-ke4
zi-ud-su3-ra2 dumu-ni-ra na na-mu-un-de5-de5
dumu-ju10 na ga-de5 na de5-ju10 he2-dab5
zi-ud-su3-ra2 inim ga-ra-ab-dug4 jizzal he2-em-ci-ak
na de5-ga-ju10 cu nam-bi2-bar-re
inim dug4-ga-ju10 na-ab-ta-bal-e-de3
na de5 ab-ba nij2 kal-la-am3 gu2-zu he2-em-ci-jal2
dur3ur3 gu3 di na-ab-sa10-sa10 murub4-zu ca-ra-ab-si-il
gana2 kaskal-la nam-bi2-ib2-ja2-ja2 nam-silig gu2-ja2-am3
a-cag4 kaskal ka-jiri3-ka nam-ba-e-ur11-ru zi bulug-ga-am3
gana2-zu-am3 pu2 na-an-ni-du3-e-en uj3-e ca-ri-ib-hul-hul
e2 sila dajal nam-bi2-ib-la2-e kece2-da jal2-la-am3
cu du8-a nu-e-tum3 lu2-bi ca-ba-e-dab5-be2
za-e cu du8-a nam-mu-e-ak-e lu2 saj bi2-ib2-sal-la-e-a
lu2-ra igi du8 na-an-ak-e uru2-bi ca-ri-ib-su-su
ki du14-da-ka nam-bi2-du-x-de3
du14-de3 lu2-ki-inim-ma nam-ba-e-ku4-ku4
du14-de3 ni2-zu nam-ba-
du14 nam-ak-de3-en x
x (x) kan4 e2-gal-la x-am3 ba-ra-sig9-ga
du14-de3 bar-bar-ta gub-gub-ba in-nu-uc sila kur2-ra nam-ma-ni-ib-du
nij2 nam-mu-zuh-zuh ni2-zu nam-mu-bad-e
e2 na-a-an-ni-buru3-e-en mi-si-ic-ra al nam-me
ni2-zu pirij na-nam ul-dab5 saj na-nam
dumu-ju10 sa gaz nam-mu-u3-ak-e ni2-zu tun3-am3 nam-bi2-ib-bar-re-e
nitah nijir-si na-an-ak ni2-zu na-an-x-x
ki-sikil dam tuku-da e-ne nam-mu-un-ne-e inim sig-ga mah-am3
dumu-ju10 dagan-na lu2 dam tuku-da dur2 nam-bi2-e-ja2-ja2
du14 nam-mu2-mu2-de3 ni2-zu na-an-pe-el-la2
lul nam-guru5-guru5 saj gu2 sal-sal-la
ka nam-tar-tar-re-e-en inim-zu jar-ra-am3
ad nam-gi4-gi4 igi dugud nu-mu-un-da-il2
lu2-da lu2-zuh-a ninda zuh-a nam-mu-da-gu7-e
cu-zu uc2-am3 na-di-ni-ib-su-su
jiri3 hur-re gud ca-ba-ri-ib-su-su udu ca-ba-ri-ib-su-su
u3-nu-jar-ra na-ab-be2-e
ejer-bi-ce3 jic-par3-gin7 ci-me-ci-ib2-la2-e
u2 nu-kij2-ja2-ce3 udu-zu sag2 nam-me
uc nu-sig10-ga-ce3 gud lu2 na-huj-e
uc sig10-ga kaskal sig10-ga-am3
kaskal ji6 na-an-du cag4-bi sag9 hul-a
ance edin-na na-ab-sa10-sa10 ud-da-be2-ec -e-zal
geme2-zu-ur2 jic3 na-an-du3 zu ur2 cu-mu-ri-in-sa4
ac2 a2 zig3 na-ab-bal-e cu-uc im-ci-ni10-ni10
a cu nu-gid2-i nu-du8 na-an-ed3-de3 a2 sig cu-mu-e-ra-jal2
mah-bi nij2 gid2-i (x) ba-an-cub-be2 nij2-e ba-an-cub-be2
ur5 tuku na-an-bad-e lu2-bi ca-ba-e-x-x-kur2
sun7-na-da e2 na-an-da-ja2-ja2-an
gi4-in-ce3 du-de3 ci-me-ci-ib-cub-cub
ki-tuc e2 iri iri-tuc lu2-ka na-ab-ta-bal-e-de3
ci-du-un ci-du-un ci-me-ci-ib2-be2-e-ne
gi-sig-ga &jic;kiri6-ka da-ga nam-bi2-du8-e-en
sug6-ga-ab sug6-ga-ab ci-me-ci-ib2-be2-ne
ur nam-mu-un-gu7-en du14 nam-ur3-ur3-re-en
dumu-ju10 nam-silig nam-mu-ak-en lu2 ki nam-us2-e-en
dumu lu2-ra jic3 a2 zig3 na-an-ne-en kisal-e bi2-zu-zu
a2-tuku usu-tuku na-an-bad-e-en bad3-cul-hi na-an-gul-e-en
juruc na-an-bad-e-en iri-ce3 na-an-gur-re-en
lu2 inim sig-ga-ke4 eme sig-ga-ke4 igi &jic;bal-gin7 ci-nu-nu
igi-a nam-ba-e-gub-gub-bu-de3-en cag4-ge na-mu-un-kur2-kur2
lu2-lul-la-gin7 e2 kac-ka e2-lunga-ka ka nam-tar-tar-re inim-zu jar-ra-am3
ki nam-nitah-ka um-me-te cu na-an-gud-gud-de3
ur-saj dili na-nam dili-ni lu2 car2-ra-am3
&d;utu dili na-nam dili-ni lu2 car2-ra-am3
ur-saj-da gub-bu-de3 zi-zu he2-en-da-jal2
&d;utu-da gub-bu-de3 zi-zu he2-en-da-jal2
curuppag&ki;-e dumu-ni-ra na ce3-mu-un-ni-in-de5
curuppag&ki; dumu ubara-tu-tu-ke4
zi-ud-su3-ra2 dumu-ni-ra na ce3-mu-un-ni-in-de5
2-kam-ma-ce3 curuppag&ki;-e dumu-ni-ra na na-mu-un-de5-de5
curuppag&ki; dumu ubara-tu-tu-ke4
zi-ud-su3-ra2 dumu-ni-ra na na-mu-un-de5-de5
dumu-ju10 na ga-de5 na de5-ju10 he2-dab5
zi-ud-su3-ra2 inim ga-ra-ab-dug4 jizzal he2-em-ci-ak
na de5-ga-ju10 cu nam-bi2-bar-re-en
inim dug4-ga-ja2 na-ab-ta-bal-e-de3-en
na de5 ab-ba nij2 kal-la-am3 gu2-zu he2-em-ci-jal2
ka kac naj-a  x-kam
lu2-tur-ju10  lu2 x
ka kac naj-a  x
&d;nin-ka-si
ka x ur3 he2-x im
-ur3-ur3-re
x a mu-un-ni-ib2-il2-il2
x im-sar-re
ka x saj im-ta-ab-gur4-gur4-re
lu2 ni2-za-ke4 nu-e-ci-su-su
jic-gi mac2 u2 na-nam cag4-bi inim sig-ga-am3
e2-gal id2 mah-am3 cag4-bi gud du7-du7-dam
nij2 ku4-ku4 nij2 sa2 nu-di-dam
nij2 e3 nij2 nu-silig-ge-dam
ninda lu2-ka ga-ra-ab-cum2-bi ku-nu-a
cum2-mu-da-bi an ba9-ra2-am3
ga-ra-ab-cum2-bi lu2-ra ga-ni-in-us2
nu-ra-ab-cum2-mu ninda igi-bi-ce3 til-la-am3
nij2-u2-rum nij2 a2 sig10-ga-a-da
lu2-tur-ju10 nij2 nu-mu-un-da-sa2
ka sag9-sag9-ge inim i3-cid-e
ka du3-du3-e kicib i3-il2-il2
ka lal3-e u2-lal3 e-bur12-re
ka tuku lul &kuc;lu-ub2-a-ni sa2 im-dug4
gal-gal di &kuc;lu-ub2 sug4-ga ca-mu-un-de6
silim dug4 ka sug4-ga ca-ba-ni-ib-jar
kuc du3-du3-e kuc-ni ce3-ba-e-du3-e
usu-tuku cu lu2-ta ca-ba-ra-an-tum3
&lu2;lil-e nij2 u2-gu i3-ib-de2-e
u3-sa2 &lu2;lil-e nij2 u2-gu i3-de2-e
na-an-kece2-kece2-re-de3 giri17 cu am3-mi-in-jal2
ga-til3-la giri17 cu am3-mi-in-jal2
saj-du nu-tuku nam ci-ib-tar-re
tec2 nu-tuku lu2 ur2-ce3 mu-un-de2-e
je26-e na-nam u6-e ba-gub
dam dim3-e nam tar-re ba-dab5-dab5
lu2 huj-ja2-zu &kuc;lu-ub2 ci-me-da-ba-e
&kuc;lu-ub2 ci-ma-da-gu7-e
&kuc;lu-ub2 ci-me-da-til-e
ja2-la ci-me-da-dag-ge
ga-ba-ra-gu7 e2-gal-la ba-gub
dumu-nitah-zu e2-zu-ce3 im-me
dumu-munus-zu ama5-ni-ce3 im-me
kac naj-a-zu-ne di na-an-ne-e
e2-ta e3 cag4-zu na-an-gu7-e
an su3-ud-dam ki kal-kal-la-am3
an-da nij2 im-da-lu-lu-un
kur-kur-re zi ci-im-da-pa-an-pa
ud buru14-ce3 ud kal-kal-la-ce3
geme2-gin7 de5-ga-ab egir2-gin7 gu7-a
dumu-ju10 geme2-gin7 ri egir2-gin7 gu7-a ur5 he2-en-na-nam-ma-am3
ac2 dug4-dug4-ge bar ci-in-dar
igi-tum3 la2 saj jic im-ra-ra
gu3 mur-re lu2-lul-e tug2 ci-bir7-bir7-e
ac2 di nij2-erim2-e na de5 ce3-il2-il2
inim dirig u3-bu-bu-ul-la-am3 u2 lipic gig-ga-am3
mu dar-dar-da ga-mu-e-da-zalag-ge
inim cudu3-de3-ju10 he2-jal2-la-am3
a-ra-zu a sedx(kad3)-da cag4-ge im-sedx(kad3)-e
ac2 di na-ja2-ah di-da jizzal kalam-ma-ke4
curuppag&ki;-e dumu-ni-ra na ce3-mu-ni-in-de5
curuppag&ki; dumu ubara-tu-tu-ke4
zi-ud-su3-ra2 dumu-ni-ra na ce-mu-ni-in-de5
3-kam-ma-ce3 curuppag&ki; dumu-ni-ra na na-mu-un-de5-de5
curuppag&ki; dumu ubara-tu-tu-ke4
zi-ud-su3-ra na ce3-mu-ni-in-de5
dumu-ju10 na ga-de5 na de5-ju10 he2-dab5
zi-ud-su3-ra2 inim ga-ra-ab-dug4 jizzal he2-em-ci-ak
na de5-ga-ju10 nam-bi2-bar-re
inim dug4-ga-ju10 na-ab-ta-bal-e-de3
na de5 ab-ba nij2 kal-la-am3 gu2-zu he2-em-ci-ak
dumu engar-ra-ra nij2 nam-mu-ra-ra-an eg2 pa5-zu ce3-em-ra
kar-ke4 na-an-sa10-sa10-an ka u4-sar-ra-kam
ama-a-tud na-an-sa10-sa10-an u2 lipic gig-ga-am3
dumu-gir15 na-an-sa10-sa10-an zag e2-jar8-e us2-sa-am3
geme2 e2-gal-la na-an-sa10-sa10-an jiri3 dur2-bi-ce3 e2 jal2-jal2-la-am3
saj kur-ra kur-bi-ta um-ta-a-ed3
lu2 ki nu-zu-a-ni-ta u3-mu-e-de6
dumu-ju10 ki &d;utu e3-a-ac
a hu-mu-ra-an-de2-e igi-zu-ce3 he2-du
e2 nu-tuku e2-a-ni-ce3 la-ba-du
iri nu-tuku iri-ni-ce3 la-ba-du
&jic;ig x  cu la-ba-an-da-us2-sa
x x x-ce3 la-ba-an-da-ku4-ku4
la-ba-e-da-hi-li-e la-ba-e-da-sun7-e
dumu-ju10 ki &d;utu e3-a-ac
dili-zu-ne kaskal na-an-ni-du-un
lu2 zu-a-zu saj cu ud ba-ra-ak-ke4
mu mu-a sig10-ga saj-du lu2-u3-ra im-ma-x-e
kur-ra kur na-an-na-dub-be2
nam-tar pec10 dur5-ra-am3
lu2-da jiri3-ni im-ma-da-an-ze2-er
cec-gal a-a na-nam nin9 gal ama na-nam
cec-gal-zu-ur2 jizzal he2-em-ci-ak
nin9 gal ama-zu-gin7 gu2 he2-em-ci-jal2
za-e igi-zu-ta kij2 na-an-ak-e
ka-zu-ta nij2-nam nu-lu-lu-un
ja2-la dag-ge e2 dur2-bi-ce3 mu-un-jen
ninda-e lu2 kur-ra bi2-in-ed3-de3
lu2-lul lu2 bar-ra bi2-in-tum2-mu
ninda-e lu2 kur-ta im-ma-da-ra-an-ed3-de3
uru2 tur-re lugal-bi-ir amar ci-in-ga-an-u3-tud
uru2 mah-e e2 du3-a ci-hur-re
x-ke4 a2 cu im-du7-du7
lu2 nij2-tuku lu2 nij2 nu-tuku gig ce3-em-jar
lu2 dam tuku a2 cu im-du7-du7
dam nu-un-tuku ce-er-tab-ba mu-un-nu2
e2 gul-gul-lu-de3 e2 ca-ba-da-an-gul-e
lu2 zi-zi-i-de3 lu2 ca-ba-da-an-zi-zi-i
gud mah-a gu2-bi lu2 a-ba-an-dab5
lu2 id2-da ba-ra-an-bal-e
lu2 gu-la iri-za-ka zag-ba u3-ba-e-zal-ta
dumu-ju10 za-a ur5-re he2-em-me-re-a-ed3-de3
geme2-zu hur-saj-ta ci-im-ta-an-tum3 sag9 ci-im-ta-an-de6
hul ci-in-ga-am3-ta-an-tum3
sag9-ga cu-am3 hul cag4 an-ga-am3
sag9-ga cag4-ge cu nu-bar-re
hul cag4-ge cu nu-di-ni-bar-re
sag9-ga ki dur5-ru-am3 cag4-ge nu-da13-da13
hul e2 nij2-gur11-ra ur5-e la-ba-an-gu7-e
mu-un-sag9 mu-un-sag9
ka-ni mu-un-tag-tag
hul-da id2-da ma2 he2-en-da-su
an-edin-na &kuc;ummud he2-en-da-dar
cag4 ki aj2 nij2 e2 du3-du3-u3-dam
cag4 hul gig nij2 e2 gul-gul-lu-dam
nir-jal2-e nij2-tuku gaba-jal2 me nam-nun-na
nir-jal2-ra gu2 he2-en-ne-ni-jal2
a2-tuku ni2-zu he2-en-ne-ci-la2
dumu-ju10 lu2 hul-jal2-ra he2-en-ne-ci-jal2-le
ezem-ma-ka dam na-an-tuku-tuku-e
cag4-ga huj-ja2-am3 bar-ra huj-ja2-am3
kug huj-ja2-am3 za-gin3 huj-ja2-am3 -am3 za huj-ja2-am3 za huj-ja2-am3
tug2 huj-ja2-am3 gada huj-ja2-am3
nu-mu-un-da-sa2
gud  na-an-ni-sa10-sa10
gud lul-la na-sa10-sa10 &e2;tur3 buru3 x x
munus zid e2 zid-ce3 lu2 ci-in-jar
ud buru14-ka ance na-an-sa10-sa10
ance la gu7 ance-da im-
ance lul-la gu2-tar im-la2
dumu-ju10 lu2-lul-e zag-si mu-un-sag9-sag9
munus bar-cu-jal2-e e2 dur2-bi-ce3 mu-un-jen
kurun naj-naj-e buru14 im-su-su-su
&f;cu-ku6 &jic;kun5 lu2 2(min)-e da nu-di
e2-a nim-gin7 mi-ni-ib-dal-dal-en
eme3 sila-a inim i3-cid-e
munus.cah sila-a dumu-ni-ra ga mu-ni-ib-gu7-e
munus giri17 hur ak ceg11 gi4-gi4-dam
&jic;bal hur-ra cu-na na-mu-un-jal2
e2-e2-a i-in-ku4-ku4-ku4
e-sir2-e-sir2-ra gu2 mu-un-gi-gi-de3
da ur3-ra im-me im-me e3-ab
bad3-si-bad3-si-a igi mu-ci-x-il2-il2-e
ki du14-de3 jal2-la-ce3 zi im-x-pa-pa-an-e
ki mu x cub-ba a2-za x x x im x
zi x gi4 ec mu-un-ne-pad3 im-mi-ni-dug4 ka iri
x x-ke4 cag4 hul gig tuku-tuku bar sud
dumu-ju10 () gum2-gamx(lum) mi-ni-ib-za
a x x in tar ki  ki-a naj-e
x x  tum3
nu2
du
cag4 hul2-la i-im-dirig-ge
nij2-nam nu-kal zi ku7-ku7-da
nij2 nam-kal-kal-en nij2-e me-kal-kal
dumu-ju10 gun3-gun3-gin7 igi gun3-gun3
&d;ezina2-ra na-an-kece2-kece2-re-de3-en &jic;a2-bi i3-car2
kir11-e ac2 nam-en dumu-munus in-u3-tud-un
&jic;mi-si-ic-a lag nam-bi2-cub-be2-en dumu-nitah in-u3-tud-un
dam nam-mu-un-kar-re-en gu3 ka na-an-ja2-ja2
ki dam kar-re nam-silig gum-ja2-am3
a jiri3 a gu2 nijin2-na ga-am3-me-re7-de3-en
lu2 gu-la a2 1(dic)-e ga-na-gam-me-en-de3
galam-ma na-an-ug5-ge-en dumu in-sug4-ge tud-da
en-ra bad-a-gin7 &d;nanna-ug5-ge-en cu na-an-du3-du3-en
emeda(um.me)-ga-la2 ama5-a-ke4 lugal-bi-ir nam ci-im-mi-ib-tar-re
ama-zu-ur2 inim dirig nam-ba-na-ab-be2-en hul ca-ba-ra-gig-ga-am3
inim ama-za inim dijir-za ka-ce3 nam-bi2-ib-dib2-be2-en
ama &d;utu-am3 lu2 mu-un-u3-tud
ab-ba dijir-ra-am3 (x) mu-un-dadag-ge
ab-ba dijir-am3 inim-ma-ni zid-da
na de5 ab-ba-ce3 jizzal he2-em-ci-ia-ak
e2 iri bar-ra-ke4 iri cag4-ga ci-du3-du3-e
dumu-ju10 gana2 eg2 dur2-bi-ce3 jal2-la
al-duru5 cukur2-ra-am3 al-had2 cukur2-ra-am3
nij2 u2-gu de2-a nij2-me-jar-ra
&urud;gij4 dilmun&ki;-na sam2-ce3 te-ga
ur nu-zu hul-am3 lu2 nu-zu huc-am3
ki nu-zu huc-am3 ur nu-zu tec2-am3
kaskal nu-zu gaba kur-ra-ka
dijir kur-ra lu2 gu7-gu7-u3-me-ec
e2 lu2-gin7 nu-du3 iri lu2-gin7 nu-du3
ki-zu-a lu2-ka lu2 ca-ba-ra-an-ed2-de3
sipad-ra kij2-kij2 mu-na-til udu gi4-gi4 mu-na-til
engar-ra a-cag4 ur11-ru mu-na-til
x gi4 mu-na-ku-en
la  u2 de5-ge
kadra inim-ma-bi nij2 cag4 ten-na mu-
e2-gal-la kur9-ra-bi nij2 cag4 ten-na
kadra inim-inim-ma mul
na de5 curuppag&ki; dumu ubara-tu-tu-ke4 na de5-ga
curuppag&ki; dumu ubara-tu-tu-ke4 na de5-ga
nin dub gal-gal-la cu du7-a
ki-sikil &d;nisaba za3-mi2
ki gul-la-ba ki he2-en-gul
ki nu-gul-la-ba gu2-jiri3 he2-en-jal2
ki-ni ki lu-ub2&sar; kud-da he2-a
jarza-bi jiri3 ba-da-kur2
di-ir-ga-a ki ba-e-gul
me-bi ba-da-ha-lam
jarza-bi jiri3 na-ab-ta-ab-kur2-ru-de3-en-ze2-en
di-ir-ga-a ki nam-ba-e-gul-lu-de3-en-ze2-en
me-bi na-ab-ta-ab-ha-lam-e-en-ze2-en
gud-de3 ki-gub-ba na-ab-ta-ab-kur2-ru-de3-en-ze2-en
nam-tar-ju10 ga-am3-dug4 in-na-am3
pa ga-am3-e3 su-lum mar-am3
nam-tar-ju10 ucur-ja2 ga-na-ab-dug4
in-na ma-ja2-ja2
a-a igi i-ni-in-bar nam-tar-ju10 ba-dib-ba
ud nam-tar gig-ga-ka ba-tu-ud-de3-en
nam-tar-ju10 gu3-nam ama-ju10 mu-da-an-kur2
zu-a ur3-ra mu-un-ne-e-ed3
ucur ama-ju10 e2-a-na zi mu-un-di-ni-gi4
nam nu-tar-re ki-gul-la gaba ba-an-ri-me-en
lu2 kug la2 zu-me-en igi-za ga-gub ma-an-dug4-e-ce
nam nu-tar-re a2-sag3-e gaba ba-an-ri-me-en
kug nij2-gur11 zu-me-en igi-za ga-gub ma-an-dug4-e-ce
nam-tar ur-ra-am3 zu2 mu-un-da-an-kud
tug2-mu-dur7-ra-gin7 im-ma-tab-tab
a-ba-am3 lu2-ju10 hu-mu-un-da-an-zu
nam-tar tug2-ga-am3 edin-na mu-un-na-an-la2
nam-tar ud huc kalam-ma ri-a
du-lum nam-tar ur-gir15-ra-am3 ejer-ra-na mu-un-du
ukur3-re nij2 gu7-u3-da-ni-ce3 igi an-ci-du3-du3
ukur3 bu-lu-uh2 si-il-le lu2 nij2-tuku-e igi tur nam-ba-e-gid2-i
ukur3-re ce ur11-ru nu-mu-un-zu-a ziz2 a-na ba-ur11-ru
ukur3 nu-kal
ukur3-re nij2 cu ti-a-ni zu2 an-ur5
en-te-na-ka a-cag4 nu-ur11-ru
ud buru14-ka cu ga-rig2 am3-du3-du3-e
x x x nij2-na e2 car2-ra x x x x bar
ukur3-re al-jal2-la x x
tu7 ubur-ra bi2-in-cu2
ukur3-re dumu-ni tibir 1(dic)-am3 cu nu-um-ma-ni-dug4-ge
gi16-sa da-ri2-ce3 nu-mu-
ukur3-re nij2-tuku-na sun7-na x x
x x x x
e2-e2 ukur3-ukur3-ra tec2-e la-ba-gam-e
inim ukur3-ra-ce3 cu la-ba-ci-in-ti
du-du nam-ukur3-ra a2 bi2-ib-jar
lu2 du-du zu in-kalag ugu lu2 tuc-a nam-til3 bi2-ib-tah-e
ukur3 a-na-am3 al-tur-re
e2-&na4;kinkin(har)-na gu2 &im;cu-rin-na-ka
tug2 bir7-ra-ni nu-kalag-ge-dam
nij2 u2-gu de2-a-ni nu-mu-un-kij2-kij2-dam
ukur3 ur5-ra-am3 al-tur-re
ka-ta kar-ra ur5-ra ab-su-su
ukur3 kug tukur2
ukur3 si-ig kalam-ma-ka
gu5-li ukur3-ra-ka
nij2 hu-hu-nu nu-mu-un-su-a-ka
muc3-me ukur3-ra-ka
gaba ud-da-kam i3-tuc-tuc-u3-de3 i-ni-in-jar
du-du nam-ukur3-re a2 bi2-ib2-jar
lu2 du-du-ra ninda ga-na-cum2
lu2 nu-du-du-ra me-ta ga-mu-na-ab-tum3
lu2 di-di-ra ninda ga-na-ab-cum2
lu2 nu-di-di-ra me-ta da-mu-na-i-ir
cag4 dub-ba
dub-sar ni2-te-a-ni x x x
dub-sar-me-en mu ni2-za nu-zu igi ni2-za x-ge
dub-sar-re mu 1(dic)-am3 he2-en-zu
cu-ni he2-sag9-sag9 e-ne-am3 dub-sar-re
nar-re en3-du 1(dic)-am3 he2-en-zu
ad ca4-am3 he2-en-sag9 e-ne-am3 nar-ra
dub-sar cu ka-ta sa2-a e-ne-am3 dub-sar-ra-am3
nar za-pa-aj2 nu-dug3-ga hu-ru-um nar-e-ne
dub-sar hu-ru a-ga-ac gi4 e2-dub-ba-x
dub-sar cu nu-a nar jili3 nu-a
dub-sar an-ta-me-en lu2 ki-ta nu-me-en
dumu um-mi-a &na4;gug-gin7 ti-ba un-buru3
e-ne dub-sar-ra-am3
ti-ba un-buru3 &na4;za-gin3-na-am3
dub-sar eme-gir15 nu-mu-un-zu-a a-na-am3 nam-dub-sar-ra-ni
lu2 a-a nu-mu-un-da-ak-da-am3 eme kac4-kac4 me-da he2-en-tum3
dub-sar eme-gir15 nu-mu-un-zu-a inim bal-e me-da he2-en-tum3
dub-sar cudum-ma im-ma ba-an-lal
dub-sar im-ma cudum-e ba-an-lal
dub-sar cag4-ba-me-en ka
dub-sar lu2 gu3 ra-ah nam-tag-ga-ni ab-gu-ul
dub-sar-tur ninda cag4-gal-la-ni-ce3 bi2-ib2-dirig-dirig-ge
nam-dub-sar-ra-ce3 jectug2 nu-ub-ci-ja2-ja2
dub-sar pe-el-la2 lu2-mu7-mu7-ma-kam
nar pe-el-la2 lu2-gi-di-da-kam
gala pe-el-la2 lu2-gi-gid2-a-kam
dam-gara3 pe-el-la2 da-ba-ri-ri-a-kam
nagar pe-el-la2 lu2-&jic;bal-a-kam
simug pe-el-la2 lu2-&urud;gur10-a-kam
cidim pe-el-la2 im-bu-bu-kam
kindagal eme-gir15 ba-an-zu-a
lu2 eme-gir15
dub-sar cag4 dab5-ba nu-un-zu-a inim bal-e me-da he2-em-tum3
nar za-pa-aj2 he2-en-dug3 e-ne-am3 nar-am3
ka5-a-a &d;en-lil2 lul ba-e-
x tu-re bar igi x
ka5-a-a cag4 ba-ab-si ubur-bi ubur ama-bi ga ba-an-had2
ka5-a-a ama-a-bi ka5-a ab-dirig
ka5-a-a jectug2-bi al-gig jiri3-bi al-guz-e
ka5-a kun-bi al-dugud
&jic;gana2-ur3 la2-am3-me-e-ce
ka5-a &jic;si-jar-bi jic-ur3-am3
ka5-a-a e2-a-ni nu-mu-da-an-du3
e2 gu5-li-na-ce3 al-tar-re ba-gub
al-lub e2-a-ni a ab-si e2 ma-la-ga-ni-ce3 girid2-de3 i3-jen
ka5-a-a a-numun2 ce cu bi2-in-dug4
nij2 nam tar-ra umuc-bi kur2-ra-am3-e-ce
ka5-a jiri3-suhub2 am-ma-ke4 jiri3-ni bi2-in-gub nu-ub-sig10-e-ce
ka5-a-a jidru an-da-jal2 a-ba-am3 an-tud2-de3-en
kicib an-ci-la2 a-na-am3 ab-gur-re-en
ka5-a-a a-ab-ba-ce3 jic3-a-ni u3-bi2-in-sur
a-ab-ba du5-bi kac3-ju10-um-e-ce
ka5-a-a nu-un-dab5 &jic;az-gu2-bi al-ak-e
ka5-a-a dam-a-ni an-na-ab-be2
ja2-nu unug&ki; ga-rac&sar;-gin7 zu2 ga-am3-gaz-e-en-de3-en
kul-aba&ki; &kuc;e-sir2-gin7 jiri3-me-a ga-am3-ma-ab-sig9-ge4-en-de3-en
iri-ce3 600 uc nu-te-a-ba
iri-da ur-re ceg11 am3-da-gi4-gi4
geme2-tum-ma-al&ki; geme2-tum-ma-al&ki;
dur2-zu-ce3 ja2-nam-ma-da
iri&ki;-da nij2-hul-e ceg11 am3-da-gi4-gi4
kug-zu ka5-a cu-lu2&mucen; ceg11 ba-an-gi4
lul dug4-ga-ab zid dug4-ga-ab lul ba-e-sig10-ge5
lul dug4-dug4 ra-gaba ki ba9-ra2
ance al-dug4-dug4-ge barag al-huj-huj-e
ance hu-nu-zu kac4-ta e3-a
&d;en-lil2 lu2 hu-nu-zu lirum-ta e3-a
ance-ju10 kac4 kar-re-de3 nu-mu-un-tum2
eme ak-da mu-un-tum2
ance gu3 an-mur lugal ance-ke4 pa-aj2 an-ze2
ba-da-ra-ab-ed3-de3-en-de3-en kac4-a jen-na-e-ce
ance ki-nu2 ni2-ba-a gu7-gu7
ance jic3-a-ni cag4-ga-ni ra-ra
ance ze2 nu-a ance naja dub2 nu-a
ance nu-mu-un-su-a ce10 dur2-re pad3-da
ance-gin7 dam mu 3-am3 nu-mu-un-tuku-tuku
ance lu2 a-ga-de3&ki; 2-am3 u2-gu ba-an-de2
al-jen ud za-ha-al ak-e ul-tuc cer7-da-am3
gud du-am3 &jic;tukul a-ab-am3
gu4-zi-in-bu saj us2-sa nu2-nu2
gud sur12-ta kar-ra-gin7 lul ab-sig9-ge
gud sur12-ra ab-sin2-bi al-sag9-sag9
gud sur12 us2-sa numun nu-ja2-ja2
buru14-da gu7-e lag nu-bur12-re
cu i3-bur12-ra numun nu-ja2-ja2
gud-sumun2 gu7-a-gin7 giri17 gu4-ud-e-za
gud-de3 sahar ub-ak igi ni2-ba zid2-am3
gud-de3 al-ur11-ru ur-re sur3 an-tag
gud cag4 sur ce10 sila sud-am3
gud kur2-ra u2 gu7-gu7
gud ni2-ja2 u2-cim-e ba-nu2
am-da kar-ra-ju10-ne immal2-e gaba ba-an-ri-en
x x gud-da ri-a
gud kur2-ra gud-da ri-me-e-ce
ga ab-kar-re ga ba-kar-re an-us2-sa
gala-e gana2 e2-e us2-sa
gala du5 &jic;ma2-kam
gala-e dumu-ni a ha-ba-an-da-ra-ra dumu-na a-a ba-da-ze2-ej3
iri&ki; je26-gin7 he2-du3 kalam je26-gin7 he2-en-til3
gala-e bid3-da-ni ha-ba-an-da-ze2-er
aj2 ga-ca-an-an-na ga-ca-an-ju10 ba-ra-zi-zi-de3-en-e-ce
gala-e ur-mah-e edin-na u3-mu-ni-in-te
he2-en-du erim3&ki;-a kan4 &d;inana-ce3
ur cika-da-ke4 jic-a-ni ra
cec-zu edin-na ta-am3 mu-un-ak-e-ce
x gala e2-ni-ce3 ga-ab-har  si
x &d;en- na
mu e2 lu2-ra x -an-si
gala-e &jic;ma2 ce-ka-ni ha-ba-da-an-su
bar-rim4-ma ba-e-jen
x x (x)
gala-e &jic;ma2 ha-ba-
&d;am-an-ki
kar
x
ninda gala-kam lag-ga ab-gu-ul ki-la2-bi al-tur
arad gala-a-ke4 tilla2 ceg11 al-gi4-gi4
kurum6-ma-ju10 lag-ga ab-gu-ul ki-la2-bi al-tur
lag kurum6-ma-ju10 ga-ab-dug4
dag-gi4-a &jic;cukur mu-te-te
gala mu7-mu7 nu-dug3-ga un3 gala-e-ne
ur cub6-ba saj ka.du ha-ha-za
me-ce3 gi4-mu-un-ze2-en gub-ba
ur galam-galam igi-kal lu2 tec2 nu-tuku-am3
ur si-im-si-im e2-e2-a ku4-ku4
ur nij2-u2-zug4 gu7-a
ur nij2 ud zal-le nu-taka4-a
ur x gu7 tilla2-a cah2 in-gu7 &dug;cajan si x
ur simug-ke4 &na4;cu-min3-e nu-mu-un-zig3 pisaj2 dug-a i-im-zig3
ur lul-la gu2 sag9-sag9 gu2-tar sag9
ur ki-tuc-bi nu-mu-zu-a
ur ni2-bi-ce3 kug-zu-a lugal-bi-ir sa um-ra
ur al-ed3-de3 &jic;cukur al-ed3-de3 ba-ni-ib-sig10-ge
ur-gir15 jic3 bir2-bi eme cub6-be2
iri nu ur-gir15 ka5-a nu-banda3-am3
iri ad4-e-ne-ka ba-za lu2-kac4-a-kam
ba-za a-na-am3 gub-ba-bi
sag9-ga-bi pad3-da hul-bi u2-gu de2-am3
i3-pad3 ba-hul2-le-en
u2-gu i-ni-in-de2 cag4-ju10 la-ba-gig-ga-am3
nam-sag9-ga kac-am3 nam-hul kaskal-am3
sag9-ga-ni-ce3 tuku-am3 jalgaga-ni-ce3 taka4-am3
sag9-ga-ne-ne hul-ne-ne
hul-ne-ne sag9-ga-ne-ne
lu2 ur3-ra al-til3-la
lu2 e2-a-ra al-zalag-zalag-ga-e-ce
a-cag4 na-ab-dajal-e
ce mu-na-
ka×a-ba  u2 de5-ga ba-
u2 de5-de5-ga kalag-ga-ce3
sig9-ga bar-rim4-ma mu-na-an-tuc
saj sar-ra siki ba-an-tuku-tuku
u2 de5-de5-ga &d;ezina3 ba-an-dirig-dirig-e-ce
e2 gul-gul-la gi gul-la
e2 gul-la kug-sig17 gul-la
nu-gur-am3 a nu-jar-ra-ba
-bi nu-gu7
en-gin7 du saj-ki du
saj-gin7 du en-gin7 du
en-gin7 du3 saj-gin7 du3
saj-gin7 du3 en-gin7 du3
en-gin7 du saj-gin7 du
saj-gin7 du en-gin7 du
cu cu-a ba-ab-tah e2 lu2 al-du3-e
cag4-gal cag4-gal-e ba-ab-tah e2 lu2 al-gul-e
&jic;al u2 nu-kud &jic;kibir2 u2 nu-kud
e2 juruc gal-gal-e-ne-ka &jic;al &jic;dusu al-ur11-ru
ama juruc 8-e tu-ud-da nij2 sig-ga ba-nu2
e2 lu2 zid-de3 du3-a lu2-lul-e gul-la
e2-a lu2 zu-bi mu-un-gul
en3-bi-a ba-tar-re-(x)
e2-e kislah he2-eb2-us2
a-cag4-ga sur12 he2-eb2-us2
e2-a-ni e2 zag iri-gin7 ab-ba he2-
e2 dam-e gu3 nu-de2-dam
ad-da inim hul2 nu-ja2-ja2-dam
cag4 nu-ci-ib-kuc2-u3
x
x x
nu-gi4
a-da ab-tuc kur-cag4-ce3 igi du8
ni2-bi-ce3 igi nu-du8
a-da-be2 nij2 im-ba nu-zu
kur-cag4-ge kur
id2
(x) x x
lu2 id2-da
e2-gal gud-de3 kun-bi he2-dab5
e2-gal id2 mah-am3 cag4-bi gud du7-du7-dam
e2-gal tir-ra-am3 lugal ur-mah
&d;nun-gal &sa;cu2-uc-gal lu2 bi2-dul-dul-e
&d;utu cu-ju10 gid2-i-ma-ni-ib
e2-gal ki-ma-an-ze2-er nu-um-zu dab5-dab5-be2
e2-gal a-ri-a nu-da13-da13
&jic;ma2-gur8 in-nu-da nu-da13-da13
dumu-gir15-bi du-lum la-ba-an-da13-da13
dumu-munus lugal-la ec2-dam nu-da13-da13
e2-gal ud 1(dic) ama tud-da-am3
ud 1(dic) ama a-nir-ra-am3
e2 du3-du3-a-ja2 ur5-ra-bi je26-e-me-en
gana2 jar-jar-ra-ja2 nu-ur11-ru-bi je26-e-me-en
e2 dumu tab du3-a he2-me-en
e2-ce3 ga-jen-na saj a-ab-kal
e2 kur9-ra-ni 50-am3
e2 numun til-til-la-ce3 a-ba-am3 mu-un-tum3-me-en
e2 lugal-bi nu-tuc-a cag4-bi-a nu-gur-re-en
x i3-bal  har
ud ma-da an-cum2-ma en ki pa-rim4-bi-im
mucen an-na um&mucen;-e dug3-ga
ku6 engur-ra ectub&ku6; gi dug3-ga
nij2-ur2-limmu2 pec2-jic-gi dug3-ga
mucen ba-dal-dal ama dili-bi ba-an-tuc
mucen ba-dal-dal &d;nin-a-zu ha-la-zu-e-ce
mucen-du3 jic-pap-hal-la-ka nij2 al-gu7-e
mucen ku6 gu7-e u3 nu-um-ci-ku-ku
mucen ka.dub.cec a-na-am3 ab-ak
um&mucen; gu3 de2  nu-sag9 -a gu-du gid2
um&mucen; saj-ki (x) nu-x (x)
um&mucen;-gin7 a am3-gir5-gir5-e
ir7-saj&mucen; gu3 de2-de2 &jic;kiri6 me-te-bi
dar&mucen; gu3 de2 a-cag4-ga me-te-bi-im
gu3 de2 e2-gal-la me-te-bi-im
dijir sizkur-ra me-te-bi-im
&mucen; ku6 engur-ra-ke4  ba-ab-tah
a-ra2-bu&mucen; nij2 a2-ba-ka nu-gu7
uc-ta i ne-ne  &mucen; du im
x tum-ba nu-gur-re &im;cu-rin-na-ta ba-gur-re  du x-ba nu-nir-ra
saj-du suhur&ku6; saj-du mac2-gur-ra-cec&ku6; &mucen;-ra he2-da-gu7-e
a2-ce jic-gi-a nam-mu-nu2-de3-en pec2-jic-gi-a i3-gu7-e-en
na-an-de2-e-en jiri3 gub-gub-e an-du
id2-da a na-de2-en pec2-bi am3-ed3-de3
x u5&mucen;
x-ta ku5-ra2
su-din&mucen; 1(dic)-am3 ab-tum3
u2-bi x
x&mucen;-gin7 ib2-ba-ta sun4-za ga-bi2-ib-tud2-de3-en
x x (x) x gir-ra-bi
am3-bi
2 e-sig&mucen; 2 gu2-sur-ra&ku6; gu2-sur-ra&mucen; 3 suhur&ku6;
2 ectub&ku6; 2 suhur&ku6; 2 ku6-ab-ba&ku6;
&jic;bancur &d;en-lil2-la2-ka ba-jal2-la
pisaj-ninda-jar &d;en-lil2-la2-ka
i3 ku6 i3 mucen-na-ka gu2-zu-ce3 sar-re-ec2 he2-em-du
a-ba-am3 sahar mu-un-de6 mu-un-zig3
a-ba-am3 &jic;ma2 bi2-in-du8
a-ba-am3 cir3-e dur2-dur2-ru-da mu-un-
x ce ze2-ze2 ce-zu x x
x na lum-lum
x
ur-saj en cag4-tum2 a-gar3 ur-mah kur sud-da
&d;nin-jic-zid-da muc-mah ucumgal-a-da tab-ba
am gal cen-cen-na gaba guz-a-ba a-ji6 x
ama-ni ki aj2 &d;nin-girid2-da-a cag4 hi-li-a tud-da
ubur kug-ga-na ga zid gu7-a uc11 pirij sub-sub-ba
abzu-a buluj3-ja2 icib mah-am3 ec2-da kug cu du8
saj5-ja2 dub kalag-ga-ba nij2-zid zu2 kece2-da
lugal am ur5 un3 eme si sa2 nij2-erim2-e hul gig
uru2 idim hur nu-mu-un-gi4-gi4 cu suh3-a di-de3
&d;nin-jic-zid-da idim hur nu-mu-un-gi4-gi4 cu suh3-a di-de3
erim-erim-ma cu-zu ma-ra-ci-jal2
sipad saj gig2-ga cid-bi mu-e-zu
u8 sila4-bi kij2-kij2-de3 ma-ra-ci-jen
ud5-de3 mac2-bi jidru ud su3-ra2 tum2-tum2-mu-bi mu-e-zu
&d;nin-jic-zid-da jidru ud su3-ra2 tum2-tum2-mu-bi mu-e-zu
lugal cag4-la2 sug4 cag4-ta e3-a inim cudu3-zu cu-a he2-eb-gi4
nam-til3 u3-tud za-da ca-mu-un-jal2
nun hi-li sud-sud &d;nin-jic-zid-da
barag ki-tuc mah-a tuc-a-ni en dijir cul a2 zid-da
x x-zu-ur tug2 mur10 jidru za-gin3 cu u3-mu-e-ti
cir3-nam-cub ad mi-ri-ib-dug4 ni2-te-na mi-ni-ib-be2
-bi ka lul-la bal-bal-am3 cag4 mu-na-te-en-te-en
x x car2-car2-ra ca-mu-cubub-be2-en izi-gin7 ba-ra-ma5-ma5-an
lugal en cag4 su3-ra2 barag mah-za nam dug3 mu-ri-in-tar
dijir nij2-si-sa2-e ki aj2-e inim dug3-bi mu-un-e
palil gal-zu unken-na pa-pa-a he2-du7
lugal ni2 ri-a ildum2 ud-bi saj-ba du-a
an-bar an-ta a-ba de-jen-ne2 a-na an-da-sa2-a
ur-saj me3 igi jal2 taka4-a kur un3-na i3-a-e3
&d;nin-jic-zid-da me3 igi jal2 taka4-a kur un3-na i3-a-e3
lugal ki gu-la a2 aj2-ja2 tum2 ki du-bi tum2-mu-de3
cul dijir tuku ki a2 aj2-ja2-ni igi-bi ma-ra-ci-jal2
lugal ka lal3 dijir-re-e-ne &d;en-ki za3-mi2
&d;nin-jic-zid-da dumu &d;nin-a-zu
a-a &d;en-ki za3-mi2
bal-bal-e &d;nin-jic-zid-da-kam
a dug3-ga ur-ra &u2;numun ur-bar-ra-kam
ir &d;nin-kilim amar kir4 cu nu-zu ka5-a bar kucu2&ku6;
ugu2ugu4-bi kur-bi-ce3 nu-sag9 jalga-bi suh3-a
muc3-me-ni dim2 hul jalga-ni i3-lu3 dim2-ma-ni x
ur-da ga-an-tar-tar-a lu2-saj-du-a ni2 mu-bur2-ra
ni2 cub &lu2;eh3 dumu ur-gir15-ra-ka
pec ed3-de3 lu2-ed3-de3 lu2 nam-ta-e3-a
a-ru-ub inim hul-a ka tec2 ud cu2-cu2-a
ka hul eme dar tar ka cu du3-du3-a
x lu gu2 id2-da-ka la2-a &jic;ma2-da-la2 su-su
x x-ga e2 sig9-ga cu bad-a sud-a
ni2-zuh e2 buru3-buru3 &jic;ig gub-bu za-ra suh-u3
ud cu2-uc ildum2-na inim hul-jal2 ki ba-e-ni-tag-ga
e2 lu2-u3-ka nu-ku4-ku4-da
an-ti-bal mu-na-ab-ak tec2-bi mu-na-ab-ku
ka du14 mu-na-jal2 e2 mu-na-lu3-lu3
x umuc-bi nu-mu-na-dug3 x-bi nu-mu-na-sag9
si mu-na-sa2-e bad x-na mu-un-du
ba-ni-in-cum2 jiri3 dab5 lu2 mu-kac4
ki aj2 du14 ne-a ba-ra-an-si-ig
mu-un-du im-x x
nu-mu-na-gid2
in-na mu-na-kal
x
x (x) igi x
lu2 x inim jar
cag4-a bar-a i3-me-a
x ra x na da nu-mu- jiri3 kur2 he2-eb-dab5-be2
x saj x ur he2-en-da- &jic;kici16 kur-ra he2--du
e2 mu-jal2 la-ba-ra-e3 nir x mu-na-jal2
i3 gibil x i3-har-re cu hul mu-un-dab5-be2
ur3-ta mu-un-gaz-e gu2-e gu2-re mu-un-ur3-e
dim2-ma-na tum2-ma umuc-a-na sig10-ga
mu-na-an-jar x nun-e ki aj2 muc-lah5-e
nij2 he2-en-na-x x cag4 hul na-ab-dim2-e
kug tuku cag4 an-hul2 ce tuku ur5 an-sag9
nij2-ur2-limmu2 tuku-e u3 nu-un-da-ku-ku
ur-saj dili na-nam dili-na lu2 car2-ra-am3
en is-hab2-ba x x
um&mucen; gu3 de2 nu-sag9
x (x) an-na ku6-da engur-ra har-da mul-am3
ud cu2-cu2-ru x cag4 hul2-la e2-gal-la-kam
x x x geme2-a-kam
nu-mu-un-na-kal geme2 x-ra-kam
gi4-in-gi4-in-ne balaj ba-ra-an-e3-ec
ga-ca-an-an-na e-duru2-ce3 tuc-tuc
x x a cu na4 an-na-kur9
geme2 nij2 hi-li-a-ke4 &d;ickur dijir lugal lil2-e
ukuc2-gin7 ki dug3 hu-mu-dar-e-ce
&jic;ma2 dilmun-na tum9 nu-mir ba-an-da-su
jic mah a-zu cu ne li-bi2-tag
ki-nu2 dug3-ga-zu u3-sa2 nu-mu-ni-nu
id2 a mah a mi-ni-ib2-de2-a-zu
bar-ra-ju10 nu-mu-sed5
uc11-ju10 nu-mu-ni-til
im du-da-za ce nu-mu-ni-in-la2
izi-jar-zu-ta &gi;cu-bil-la2-ju10 cu bar zid li-bi2-ak
ne-ne x
x x lu2-dim3-ma ugu-ja2 di mu-un-dug4-dug4-e-ce
hi-iz-ur-bar-ra&sar; jectin-ka5-a&sar;-ke4 &u2;ug &u2;pirij-gi
&u2;eme-ur-gir15-ra-ke4 &u2;nij2-u2-rum &u2;gu3-i3-ra-ke4
ur-mah gu3 de2-de2
mu li-bi2-in-tuku-e-ce
jic-cub lu2-dim3-ma &d;utu al-dim2-e
ur-saj-e cag4-jar-ta i3-gam
ba-an-gam-ma-ta ki-sig10-ga in-na-ab-du-du-ne
x ka-ka he2-me-ni-tum2-ma
jic mu  ab-ur3-ur3-re-e-ec
nij2 cag4 hul2-la x x (x)-ta gala-ke4 na-an-ze2-en gu ul
igi engar-e mu-e-ci-in-il2-la
&d;en-lil2-le iri nam ku5-ra2-ni ha-ba-ci-in-il2-e
igi sipad-tur-re mu-e-ci-in-il2-la
&d;en-lil2-le iri nam ku5-ra2-ni ha-ba-ci-in-il2-la
igi bahar2-e mu-e-ci-in-il2-la
&d;en-lil2-le iri nam ku5-ra2-ni ha-ba-ci-in-il2-la
igi nu-&jic;kiri6-e mu-e-ci-in-il2-la
&d;en-lil2-le iri nam ku5-ra2-ni ha-ba-ci-in-il2-la
cu gi4-gi4-ra cu he2-en-na-gi4
e2-gal ni2-bi-ce3 gam-e-dam
ku nu-jar-ra (x) x di nu-jar-ra dab5-be2-x
dumu-nitah e2 ad-da-na-ka sa-ra
nij2-gig &d;nin-urta-kam
cu gi4-gi4 nij2-gig &d;nin-urta-kam
ha-la-bi ba-ab-x (x) x cec-da gid2-i nij2-gig &d;nin-urta-kam
nir-jal2-e a-na-am3 bi2-in-dug4 nu-sag9
nir-jal2-e kug-zu-kam ukur3 cu dib-ba cu jar jal2-la aratta&ki;
dam-ju10 dam mu da x
ig du8 x zag  tur-ra bi dug3-ga
nin u3-ma-ta-cec-cec li-bi-dug4-(x)
e2 ad-ta gul-gul (x)
tum-bi gu5-li an-na (x)
lu2 nij2-tuku lu2 nij2 nu-tuku gig-ce3 in-jar
nij2-gig-zu he2-a nij2-tuku ha-la ba-zu he2-a
nij2-gen6-na-da
a-ba mu-un-da-sa2
nij2-erim2-me a2-bi ()
&jic;ma2 nij2-gen6-na ni2 ba-ra-dirig
&d;utu kar gen6-na -kij2-kij2
lu2 x dam-a-ni x x (x)
e2-kinkin(har)-na du8 he2-jal2 geme2 (x) ha-ba-ra-be2-e-ce
geme2 lul-la kar har x (x) x x
jic-gan-na cu-dib nu-tuku (x)
igi ba-kal-kal tec2-bi la2 (x)
pa5 ba-x nam-gu5-li ba-x (x)
cah2 niga he2-cum-e
nij2 i3-gu7-a ga-ra-ab-gi4
&cah2;ze2-eh tur-e al-gud-gu4-ud-de3
sag9-ga-ac je26-e nu-ub-gu7
nij2 am3-da-tuku-tuku igi am3-da-uru3-e
nij2 ha-lam-ma dijir-ra-kam
cu tu-tu nu-ub-zu
&d;en-lil2-le a-na-am3 in-ak
in-bul-bul &urud;cukur ma-an-e3
su-ju10 ib2-te-te
&d;en-lil2 i3-zig3-ge-en-na-ju10 &tug2;nij2-dara2-ju10 du-um
&d;en-lil2 in-x
in-a nij2-gig
x x ri ku tar-re
(x) cec-gal-la sun5-sun5-x
cec-e dam mu-un-x
x mu-un-ne-x a2-a bi2-in-taka4
cah2-e nij2 mu-un-la2 me-a dam-ju10 im-me
nam-tar u3-mu-un-na-te
lu2 &jic;ma2 lu2 x (x) nij2 kab2-a di-da
gal4-la tug2-ga cu tag-ga
nij2-gig &d;suen-na-kam
x x
a-na-gin7-nam nij2 i3-gu7-a-ju10 gub-ba-e-ce
muc-lah5-e muc an-da-jal2
zu2 mu-ra-ze2-x
x x
ud-da-tuc a cen
x
igi-a utul2-zu ka
ud-da-tuc a x  x
x x
di nij2-gen6-na hul-a
di nij2-erim2-e ki aj2
nij2-gig &d;utu-kam
mucen
mucen a mu x saj
mucen i3-udu mucen-bi bur
gud cu-gi4 ki ni10-ni10-da kac4 u3-bi2-in-du
usu nij2 ud-bi-da-ju10 ni2-me-en gur-e-ce
iri re-ta e-da i3-me-am3 usu-ju10 nij2-tukum-ta-e-ce
kud-kud gi-gur ba-an-dab
inim-ma-a-ni-ra lu2 al-sag3-e
za ad ra-a lu2-ulu3 al-ni-di
di-kud nij2-gen6-na hul-a ac2 a2 zid-da bal-e
dumu-nitah tur-ra e2 ad-da-na-ka ib2-ta-an-sar-re
nij2-gig &d;nin-urta-ke4
lu2 inim gen6-na bal-bal
inim dijir-ra-ni-ta nam-tar sag9-ga-am3
ud cu2-uc mu-da-jal2
lugal-ju10 en an-na cu du7
ambar a-ri-a e2 bi2-in-du3
ur3 lugal-bi-ir nu-gub-ba
&jic;alal-bi a nu-um-de2-e-ce
ka5-a jectug-bi al-gig
jiri3-bi al-guz-e
a-la-zu ni e2 du3-du3-a
nam-tur-ra x dam tuku
inim-inim nij2-si-sa2 tum2-ma
&d;id2-lu2-ru-gu2 cag4-bi u6 di-e
lu2-ulu3 dijir-da nu-me-a
nu la-ba-gu nu la-ba-tur-ra
lu2 igictu-ke4 izi al-gu7-e
lu2 ejer na-ab-be2 me-am3 lu2 du11-saj
amac ceg9-bar-ju10 en-nam
ildum2 50-am3 u2-a ba-an-lu
jic-gu2-ka ha-mu-ra-an-ku tar hu
engar gu4-ra-ke4 addir ha-mu-ra-an-sag3-ge
nij2-gur11 nij2-gur11 lugal
an-ku4-ku4 nu-si-sa2 ab-ta-e3-a nu-silig-ge
lu2 &kuc;a2-ja2-la2-ni nu-kece2-da gu5-li-ni-da
cag4 bi2-in-dab5
mu sa4-sa4 ur inim &d;cakkan2-ta
nin amar an-na pad3-da nu-pad3-da
&d;lum-ma lu2 nij2 sag9-ga-ra sag9-ga-ac he2-na-jal2
&jic;bancur &d;en-lil2-la2-ka ba-jal2-la
a-ba zi-bi mu-un-tuku-e-ce
iri ad4-lu2-u3-ka ba-za lu2-kac4-e-kam
na4 kalag-ga-gin7 ki-zu2-ur5-ra nu-tuku
a-a hi-li a-a kece2 saj ama bi2-dug4
ku.ja2.nun-tir-ra&mucen; gu3 de2 &jic;cinig-am6 me-te-bi
tur.uz.za&mucen; gu3 de2 ambar-am3 me-te-bi
ga-ra-ab-cum2-bi lu2-ra ga-ni-in-us2
lugal dub-sar lugal dur mah id2-da gib-ba
lu2 si sa2-ra &na4;kinkin(har) id2-ud-da mu-na-cu2-dirig-dirig
hac2 ba-ra-an-gid2-nam lu2 ce-jic-i3 bi2-ib2-il2-il2
en nam-ur-saj-ja2 cu du7-a ki aj2
&d;nin-urta &jic;mec3 pa mul dajal-la
tukul me3 ak-ce3 kuc3 tag-ga kur
ucum igi huc muc-cag4-tur3 ki-bal-a uc11-bi
x x x gaba zig3 pirij zag e3 x x
&d;nin-urta nun gal &d;en-ki-da
lugal-ju10 iri-za ec3 nibru&ki; tir x
e2-cu-me-ca4 ki cu mu-ra-
en nam-lugal-e cu mu-ra-ab-du7
ad gi4-gi4 ucumgal kalam-ma ka x
&d;nin-urta bad3 gal nibru&ki;-a x
lugal-ju10 me sag2 nu-di ur-saj
pirij gaba-jal2 ne mujic cu bar-bar
lugal jectug2 dajal an ki-a u2
jidru mah kalam-e zag dib-ba ki
&d;nin-urta lu2-erim2 ri x x
sa-gid2-da-am3
ur-saj en ni2 er9 gaba zig3-ga
&d;nin-urta ud huc izi er9-ra nam-
ud hu-luh-ha sumur-ra2 ki-bal-a pirij
ucum ni2 ri en gaba gi4 nu-tuku igi
lugal jectug2 dajal &jic;rab3 dijir-re-e-ne
x x-e a2 mah cum2-ma
x zid cul-gi-ra
(x) x x x mu ni x ne
ni2-te-na-ka cag4-ge ba-e-ni-pad3-x
te a &d;nin-urta za3-mi2
sa-jar-ra-am3
cul-gi-re til3 su3-ud mu nam-he2 saj-e-ec rig7-ga ()
jic-gi5-jal2-bi-im
ti-gi &d;nin-urta-ka-kam
ambar-bi ka x
a-gar3 gal-gal gan2-ne2 e
pu2-&jic;kiri6 x kug il2
u2-gu7 a naj &d;a-nun-ke4-ne (x x)
a-a &d;en-lil2 ama gal &d;nin-lil2-bi saj-e-ec mu-ni-rig7-ec
nibru&ki; mah en nin-zu-gin7 dijir na-me nu-dib2
e-ne-e-ne nun er9-me-ec dijir pa e3-me-ec
&d;en-lil2 &d;nin-lil2-gin7 dijir na-me nu-dib2
e-ne-e-ne nun er9-me-ec en nam tar-re-me-ec
cag4-zu-a lugal &d;en-ki-ra me mu-na-ni-cum2-mu-uc
nibru&ki; cir3 kug-zu nij2 kal-kal a-re-ec-ce3 dib2-am3
&d;ic-me-&d;da-gan-me-en du-ri2-ce3 ka-ga14 mu-ni-jar
dijir dijir-re-e-ne di bi2-in-x
un3-na e3 me an-na cu du7
men ri-ba ce-er-zid x nun x an-na
mi2 zid dug4-ga an &d;urac-a u3-tud-da dur-an-ki
ud ce-er-zid men urim2&ki;-ma
nij2 dug3-ge nij2 dug3-ge al na-an-ga-am3-mi-in-dug4
en-e nam uru2-na tar-re-de3 &d;en-lil2 mu-un-kuc2-u3
a-a-ju10 uru2-ju10 ki-bi ha-ma-gi4-gi4
dug4-ga zid-zid-da a-a &d;nanna cu-ni na-e3
nam2 nun-e nam2 nun-e nam-nun gal dijir-re-e-ne-ke4
e2 an-gin7 ni2 su zig3 ri-a me-lem4-ma gur3-ru-me-en
lugal-ju10-ra u3-na-dug4
arad2-ju10 arad2-zu na-ab-be2-a
&m;a-ba-in-da-sa2-a ugula erin2 zu2 kece2 lugal nij2 x mu-da-an-gi4
lugal-ju10 bar inim-ma ha-ba-zu-zu-de3
ud zi-mu-dar-ra-ce3 igi-ju10 bi2-ib-jar-ra
kaskal lugal-ju10 erin2 zig3-ga-ju10
&m;a-ba-in-da-sa2-a erin2-bi igi u3-bi2-in-kar2
2 li-mu-um erin2-bi nu-jal2
saj-ja2 nu-un-du igi nu-un-gi
ha-ra-kalag lugal-ju10 mu-un-x  mu-un-dab5
x-bi cer7-da lugal  nu-ac
-ba cu
ka ni x  jar
nij2 lugal-ju10 ab-be2-na-ju10
lugal-ju10 he2-en-zu
tur3 me nun-e ba-du3-a-bi
lil2-e a-gin7 ib2-sag3 ki-bi me-na gi4-gi4
ce-eb na-aj2-tar-ra ba-mar-ra re
me-bi a-ba-a in-bir-re a-ce-er ba-da-tab
cudum nibru&ki; ec3 dur-an-ki-a
lil2-e a-gin7 ib2-sag3 ki-bi me-na gi4-gi4
ki-ur3 ki gal ba-du3-a-bi
ce-eb e2-kur-ra ba-du3-a-bi
ub-cu-unken-na ba-du3-a-bi
ec3 e2-gal-mah ba-du3-a-bi
lil2-e a-gin7 ib2-sag3 ki-bi me-na gi4-gi4
uru2 zid cag4-sug4-ga a-gin7 ba-an-du3
jic-hur kal-la-bi cu pe-el-la ba-ab-dug4
uru2-a i3-zi-ij3-bi a-gin7 ba-an-cub
jarza mah-bi cu suh3-a ba-ab-dug4
nibru&ki; cag4-ba me hal-hal-a
uj3 saj gig2-ga numun zid ib2-i-i-a
uru2 cag4-bi umuc ba-ra-pad3-da
&d;a-nun-na-ke4-ne na ba-an-de5-ge-ec-am3
ub-cu-unken-na ki di gal ku5-ru
ec-bar-e si sa2 ba-ra-an-zu-uc-am3
dijir-be2-ne ki-tuc ba-ab-jar-ra
cukur2-ud-bi im-cub-ba barag-bi im-ri-a
ki.lugal.gub kug kij2-sig7 unu2 gal-ba
kurun2 lal3 bal-bal-e nam-ce3 bi2-ib2-tar-ra
nibru&ki; uru2 jissu dajal-la-bi-ce3
uj3 saj gig2-ga ni2 im-ci-ib2-te-en-na
ki-tuc-ba gu2-zal-a-gin7 ba-ra-an-cub
ab2 sag2 dug4-ga-gin7 e-ne sag2 ba-ra-an-dug4
uru2 cag4-bi er2 gig dirig-ga
en-na-me-ce3 dijir ga-ca-an-bi en3-bi nu-tar-re
e2 gu-la za-pa-aj2 ib2-zu-a-bi
e2-ri-a sug4-gin7 lu2 nu-un-ku4-ku4
nibru&ki; iri&ki; barag-barag gal-gal-e-ne cu im-ma-an-pec11-ec-a-ac a-na-ac u2-gu i3-ni-in-de2-ec
uj3 ka-na-aj2 uru2 saj gig2-ga u2 hi-a udu-gin7 bi2-ib2-gu7-a
ud en-ce3 i3-cub er2 a-nir cag4 sag3 ur5 uc2-a
en-ce3 bar bi2-ib-tab2 cag4 nu-ub-ci-huj-e
&kuc;cem5 &kuc;a2-la2 mu-un-du12-a re
i-lu gig-ga-a a-na-ce3 ud mi-ni-ib2-zal
balaj di ceg12-ba e-ne ba-dur2-ru-ne-ec
kuc2-a jar-ra-bi er2-ce3 ba-ab-be2-ne
lu2 dam cub-ba dumu cub-ba-ne
a uru2 hul-a-me cir3-re-ec ba-ab-be2-ne
uru2-bi e3-a ki-tuc-bi kar-ra
ceg12 uru2 ze2-ba-ce3 im-ci-cir3-cir3-e-ne-ec
er2 dug4-ga balaj di-ne-ne-ec2
a2-e3 lu2-ed3-da umuc-bi nu-zu-gin7
uj3 ba-sag3 dim2-ma-bi ba-suh3
e2 zid-de3 er2 gig-ga-bi im-me
ki-ru-gu2 1-a-kam
x e2 mu-un-du3 &d;nin-lil2 na
jic-gi4-jal2-bi-im
e2 zid-de3 er2 a-ce-er ma-ra-ba
cir3 gig-ga im-me cu-luh zid ha-lam-ma-ce3
ce-eb e2-kur-ra-ke4 er2 a-ce-er ma-ra-ba
cir3 gig-ga im-me cu-luh zid ha-lam-ma-ce3
jarza mah jic-hur kal-kal cu hul dug4-ga er2 gig i3-ce22-ce22
cukur2 cub-cub-ba kug-kug-ga-bi ki-sig10-ga x-ba muc2-am3-bi im-me
me luh-luh-ha sikil cen-na-bi cu pel-la2-ke4-ec e2-e ur5 ib2-uc2
e2 zid-de3 ni2-bi sun5-sun5 gig-ga-a
ud mi-ni-ib2-zal-zal-e er2 im-gibil-gibil
e2-a nij2 jar-ra nij2 dirig-bi kicib-bi ib2-du8-a-ac gun2 ki mu-ni-ib2-jal2
nij2-gur11 erim3 saj sig10-ga-ba cu gi4 ba-ab-dug4-a-ac a-na ma-la2 im-me
lu2-kur2-ra sag9 hul nu-zu-ne nij2 dug3 bi2-ib-ku5-ru-uc-a-ac i-lu gig im-me
nam-lu2-ulu3-bi mac2-ance-gin7 cag4-ba mi-ni-ib-til-la-ac a ka-na-aj2-ju10 im-me
ki-sikil juruc di4-di4-la2-be2-ne zar-re-ec mi-ni-ib-sal-la-ac u8-a-bi im-me
urin-bi muru9 cej3-ja2-gin7 ki-e bi2-ib-su3-a-ac er2-ce3 nu-gul-e
e2-e ab2 amar-bi ku5-ra2-gin7 ni2-bi-ce3 mur gig-ga im-ca4 cex(sig7)-cex(sig7) i3-ja2-ja2
balaj di lu2 ad dug3-ga-ke4-ne emeda(um.me)da u5-a di-gin7 mu-bi er2-ra mi-ni-ib-bal-bal-e-ne
uru2 u3-mu-un-bi saj ib2-ta-an-dub2-ba-ac
i-bi2-ni ki kur2-ra ib2-ta-an-jar-ra ad-e-ec ba-an-ca4-ac
e2 zid kur-kur-ra i-bi2-ce3 ba-jen-na
uj3 saj gig2-ga us2 zid bi2-ib-dab5-ba
a-na ib2-ak a-na im-ha-lam-ma-bi-ce3
u3-mu-un-bi ib2-ta-ib2 saj-ki-a mu-un-du
ki-ru-gu2 2-kam-ma-am3
me gal cag4-bi ba-ra-an-e3-a-ac gu3 gig-ga im-me
jic-gi4-jal2-bi-im
uru2 u3-mu-un-bi cag4 ba-da-an-dab-ba
en-ce3 la-ba-ci-gur-ru muc3-am3-bi nu-um-me
ceg12-bi a-na-ce3 jiri3 ib2-ta-an-jar
tum12&mucen; za-pa-aj2 ja2-ja2-bi ab-ta ib2-ta-an-dal
e2 ad zu ceg12 tigi aj2 ze2-ba ud mi-ni-ib-zal-zal-la ta-ac igi bi2-in-gi4
e2 sun5-na giri17 cu jal2-la re
e2 ni2 nu-tuku-gin7 sig9-ga-bi ba-du3
aj2 icib-bi nu-kug-kug-ga-gin7
cu-luh-bi kur-kur-ra nu-ub-ta-sed6-a-gin7
cu bi2-in-dag gaba-ni ib2-ta-an-zig3
aj2-gig ur5-ra-a a-ce-er-ra mu-un-du3
ta-ce ejer na-aj2-bi i-bi2-ni-a la-ba-an-barag2
aj2 sikil du3-a-gin7 ur5-re zag bi2-in-tag
ceg12-bi hul2-e a-na-ac ib2-ta-an-e3
ji6 an-bar7-ba cag4-ba er2 bi2-in-si
a2-ce kur2 aj2-gig bi2-ib-ak-a
u3-mu-un-bi im-hul-am3 cu-bi bi2-in-gi4-am3
uru2-bi e2-bi in-gul-gul-am3
ur2-bi in-bur12-ra-am3 al-e bi2-in-ra-am3
dam dumu-bi cag4-ba mi-ni-in-ug5-ga-am3
uru2-bi uru2 cub-ba im-ma-ni-in-kur9-ra-am3
aj2 ul-bi ki-bi bi2-in-gi4-am3
mu-un-gur11-bi tum9-e ba-ab-ir-ra-am3
uru2 jal2-la-bi nu-jal2-la mi-ni-in-kur9-ra-am3
dim2-ma-bi jiri3 ib2-ta-an-kur2-ra-am3
umuc-bi in-suh3-am3 lil2-e bi2-in-sag3-ga-am3
u2-bi a-bi ib2-ta-an-kar-ra-am3
ga zu kac zu-a ud-bi mi-ni-ib-til-la-am3
e2-e aj2-gig bi2-ib-ak-a
a-ce-er gig im-me er2 bi2-ib-lu3-lu3
balaj di lu2 i-lu ba-ab-be2-a
cag4 nu-ze2-ba-bi mu-na-ni-ib-gi4-gi4
u3-mu-un-bi me-bi ba-ra-an-e3-a
a2-bi nu-mu-un-tag-ga-am3 en3-bi nu-tar-ra-am3
ki-ru-gu2 3-kam-ma-am3
me gal-gal-la-ni a-gin7 ba-ra-an-dal
a2-bi la-ba-an-tag-ga-am3 en3-bi nu-tar-ra-am3
jic-gi4-jal2-bi-im
mu-lu cir3-ra na-aj2-tar gig-ga-ju10-uc
me-e ib2-ci-ed3-de3-en er2 im-ci-ce22-ce22-en
a2-ce balaj di cir3 zu-ne
mur-ma-ra-ju10 ma-a-ar ma-ab-be2-ne-am3
i3-ne-ec2 kuc2-a im-ma-dirig-ga-ju10
dili-dili-bi er2-ra ma-an-ja2-ja2-ne-am3
a2-ce cag4 su-mu-ug tab2-tab2-ba-ju10
ki kur9-ra-bi ma-a-ar lu2 mu-da-an-zu-am3
a-ra2 gig-ga cag4 bur12-ra-ju10
u5-a tur-ra-ju10 er2-ra ma-an-du12-am3
nin e2 du3-a ki-tuc-a-ne-ne
lul-e-ec ba-ab-jar-ra tum9-e ba-ab-tur-ra-am3
lu2-erim2-e ka-na-aj2-ju10 ib2-til-la
er2-ra ma-a-ar ma-an-ja2-ja2-ne-am3
cag4 aj2-gig-ga ib2-dirig-ju10 ad-bi-ce3 ba-ab-be2-ne ib2-sed4-de3-ne-am3
er2-bi u3-mu-un-ja2 mu-un-ja2-ja2-dam
arhuc cag4-ne-ca4 ma-ar ma-an-tuku-tuku-am3
&d;mu-ul-lil2 a-a saj gig2-ga-ke4
ki-ju10 gi4-gi4-ju10 a2-bi i3-aj2-ja2-a-ke4
ki-ru-gu2 4-kam-ma-am3
cag4-ju10 mud-a ba-ni-gel-le-ej3-jen ba-bir-bir-en sug-ge4 ba-ab-gu7
jic-gi4-jal2-bi-im
ce-eb saj-a na-aj2-tar-zu gig-ga-am3 ib-ci-cir3-cir3-am3
a2-ce &d;mu-ul-lil2 a i-bi2-za cu ba-e-ci-in-ti-a
za-e ni2-za er2 gig-ga cec4-a ba-i-ri-ib-ak-ec
na-aj2-bi-ce3 u3-mu-un-zu-ur2 sizkur e-ne dug4-mu-na-ab
u3-mu-un-ju10 en3-ce3 i-bi2 bar-mu-ci-ib u3-mu-un-ju10 e-ne dug4-mu-na-ab
ta-ac aj2 pe-el-la (x) nu-mu-un-zi-zi-i nu-mu-un-da-x (x) dug4-mu-na-ab
cag4-zu ha-ma-sed4-de3 aj2-gig gi-mu-ra-ab ud x-ra dug4-mu-na-ab
ec3-ec3-a ku10-ku10-ga-ju10 ki-tuc kur9-ma-ni-ib dug4-mu-na-ab
ud babbar-ra su-ub-ba dadag-ga-gin7 x x cum2-mu-ra-ab dug4-mu-na-ab
ud nu-x x x x x a x x ak-a-ju10 x x x (x) x x dug4-mu-na-ab
aj2 nu-sag9-ge-zu x x-ma igi x x-zal-la bi2-ib-du3-e dug4-mu-na-ab
i-gi4-in-zu ur5-ra-ke4-ec ca-ne-ca4 arhuc ma-ra-tuku-tuku
cag4-zu cag4 sag3 ib2-ta-be4-e cag4 zalag ma-ra-an-jar-ra-me
saj-zu zi-zi-i jic-cub-ba-za ul-ce3 ma-ra-an-ja2-ja2
aj2 kur2-re za-a-ar i-ri-ib-ak-e cu-bi bi2-ib-gi4-gi4-e
ki-ru-gu2 5-kam-ma-am3
iri&ki;-a cu bar-re nu-zu-a ur5-re bi2-ib-sig10-ge
jic-gi4-jal2-bi-im
a2-ce u3-mu-un-zu gu2 cub-ba kur2 me-e-ci-in-ra-am3
arhuc ma-ra-an-tuku-am3 na-aj2-zu in-tar-ra-am3
ceg12-zu a-ce-er ib2-ta-an-e3-a ib2-si bi2-in-dug4-ga-am3
ur5 sag9-ge cag4 hul2-la ma-ra-ni-in-kur9-ra-am3
&d;nin-urta mackim kalag-ga saj-ba bi2-in-tuku-am3
cul u2-a-ni-ce3 ib2-ci-in-gub-ba-am3
e2-kur ec3 kalag-kalag du3-du3-u3-dam a2 mu-un-da-aj2-am3
aj2 ul-bi ki-bi bi2-in-gi4-am3
gi-gun4-na-bi ki-bi gi4-gi4-bi ud-gin7 kar2-kar2-bi
muc3-ba barag tum2-tum2-mu in-na-an-dug4-ga-am3
jarza kur2-re ib2-suh3-a cu hul bi2-ib2-dug4-ga-am3
me ib2-bir-a-bi ki-bi-ce3 in-jar-ra-am3
cu-luh erim2-e cu bi2-in-la2-a-ba
kug-ge sikil-e-bi
inim kug nu-kur2-ru-da-ni in-na-an-dug4-ga-am3
&d;ic-me-&d;da-gan sipad ki aj2-ja2-ni-ir
gud du7 mac2 du7 car2-car2-re-da in-na-an-dug4-ga-am3
ki.lugal.gub kug nam tar-re-da-ni giri17 cu mu-ni-jal2-la-am3
sizkur a-ra-zu-a ud bi2-in-gub-ba-am3
x x-le-da aj2 ze2-ba x x x (x) cag4-zu a-ce-er bi2-in-dug4
er2 gig-zu x mah x x x
ki-ru-gu2 6-kam-ma-am3
ud en3-ce3 i3-kuc2-u3-de3-en
jic-gi4-jal2-bi-im
ce-eb en3-ce3 er2-ra a-ce-er-ra i-bi2 mi-ni-ib-zi-zi-zi
a2-ce u3-mu-un-zu kur gal &d;mu-ul-lil2-le an ki-a dirig-ga
ce-eb-zu a-ce-er ib2-ta-an-e3 ur5-zu in-sag9-ga
i3-ne-ec2 uru2 u3-mu-un-zu cag4-ne-ca4 arhuc ma-ra-an-tuku-a
a-a &d;mu-ul-lil2 u3-mu-un kur-kur-ra-ke4 gur-ru-za bi2-in-dug4-ga
ama gal &d;nin-lil2-le a-ra-zu-a u3-gul mu-ni-in-jar-ra
nibru&ki; saj sag3-ge-bi jar-ra-ab ce-eb in-na-an-dug4-ga-am3
ama5-ju10 du3-ma-ab e2-ju10 sig9-ma-ab in-na-an-dug4-ga-am3
ca3-ba-ni-a ad i-ni-in-gi4-ec-am3 e-ne-ej3-bi bi2-in-dug4-ga
&d;mu-ul-lil2 e-ne-ej3 zid dug4-ga-ni in-de3-a-jen-na
e2 zid aj2 ha-lam-ma ba-ab-ak sag9-ga-ac i-ni-in-kur9-ra
aj2 ur5-ra-ra e-ra-ni-ib-gi4-a e-ne ib2-ta-an-ed3-de3
sig9-ga-bi mu-un-du3-un-na-gin7 hul2 ud mi-ni-in-kur9-ra
za-pa-aj2 kurun2 lal3 dirig-ce3 bal-bal-e na-aj2-ce3 bi2-ib-tar-re
ib2-si ud en3-ce3 er2 gul-la e-ne e-ra-an-dug4-ga
aj2 mu nu-tuku-gin7 ba-til3-le-na-ac na-aj2-zu in-tar-ra
uru2-ju10 cag4 kug-ju10 mu-e-ci-huj za-a-ar ma-ra-an-gur-ra-am3
nibru&ki; cag4 kug-ju10 mu-e-ci-huj za-a-ar ma-ra-an-gur-ra-am3
uru2 zid na-aj2 gal-zu in-tar-ra-am3 bal-zu in-su3-ud-dam
nibru&ki; na-aj2 gal-zu in-tar-ra-am3 bal-zu in-su3-ud-dam
e2-kur-ra ud-gin7 kar2-kar2-ka e-ne in-na-an-dug4-ga-am3
ki-ur3-ra ud zid ba-an-e3-am3 ud ma-ra-ni-in-kur9-ra-am3
&d;nin-lil2-le ja2-jic-cu2-a-ka na-aj2-zu in-tar-ra-am3
&d;en-lil2 &d;nin-lil2-bi e2-kur-ra barag mu-ni-in-ri-ec-am3
cag4-bi-a u2 mi-ni-in-sug4-sug4-ge-ec-am3 kurun2 mi-ni-in-dug3-ge-ec-am3
saj gig2 ki-tuc-ba gen6-ne2-de3 ad-bi mu-un-gi4-ec-am3
uj3 sug-zag-ge ba-ab-gu7-a-ac za-a-ar ma-ra-an-lah4-e-ec-am3
dumu ama-ni ba-da-an-gur-re-ec-am3 gu2 mu-un-jar-re-ec-am3
nam-lu2-ulu3 ki-saj-jal2-la-ba mu-e-de3-re7-ec-am3
ec3 nibru&ki; kur gal &d;mu-ul-lil2-le za-a-ar ma-ra-an-gur-ra-am3
ki-ru-gu2 7-kam-ma-am3
ur5-zu a-gin7 i3-tab cag4 sag3 a-gin7 i3-kuc2-u3-de3
jic-gi4-jal2-bi-im
a2-ce me-ri-zu-a ki-en-gi ki-uri ki-bi gi4-gi4-da
uj3 bir-a-bi gud3-bi-ce3 gur-ru-dam e-ne-ec im-mi-in-ec-am3
eridug&ki; cag4-bi jectug2 i-i umuc zid hal-ha-la-da
jarza mah-bi nu-ha-lam-me-da inim-bi im-de6-am3
adabbu&ki; iri nin-bi nij2-zi-jal2 dim2-e u3-tud mu2-mu2-da
&d;a-nun-na en nam tar-re-da du3-u3-bi bi2-in-ne-ec-am3
urim2&ki; cag4-tum2-ma ki jar-ra me-bi me-ta suh
an-ne2 &d;en-lil2-le ki-bi gi4-gi4-da ad-bi bi2-in-gi4-ec-am3
larsam&ki; iri nun-bi nijir an ki di-kud uj3 car2-ra-ke4
suhuc-bi gen6-ne2-de3 us2 zid dab5-be2-da e-ne bi2-in-ec-am3
unug&ki; kul-aba4&ki; iri kug jic-kij2-ti dijir-re-e-ne-ke4
ec-bar kij2-bi im-mi-in-ec-am3 ki-bi bi2-in-gi4-ec-am3
ki zabalam&ki; iri nu-gig an-na-ke4 usu-ni mu-un-til-la
lu2-erim2 lu2-kur2-ra-da kar-re-bi inim-bi im-de6-a
lagac&ki; dim gal an-na ec3 jir2-su&ki; ul-ta jar-ra-ba
an-ne2 &d;en-lil2-le igi sag9-ga-ne-ne im-ci-in-bar-re-ec-am3
e2-bi umma&ki;-a ceg12-kur-cag4-ga hul-bi ba-ab-ak-a
ugu-bi-ta ti-id-nu-um nu-jar-ra ib2-ta-an-zig3-ge4-ec-am3
kic&ki; zag dab5 ki-en-gi ki-uri nam-nun-bi dirig-ga
suhuc-bi gen6-ne2-de3 bi2-in-ec-am3 dijir gal-gal-e-ne
mar2-da&ki; iri id2-bi a zal-le a-cag4-ga ce gu-nu
&d;a-nun-na-ke4-ne ib2-ta-an-kar-re-ec-a ib2-ci-in-gur-re-ec-am3
i3-si-in&ki; u2-a &d;a-nun-na-ke4-ne ul-ta ni2 il2-la-a
an &d;en-lil2 &d;en-ki &d;nin-mah-a bal-bi in-su3-ud-da-am3
dug4-ga-ba cu zid bi2-in-jar-re-ec-am3 he2-am3-bi bi2-in-ec-am3
&d;nin-urta cul ur-saj kalag-ga cu-ni ba-an-cum2-mu-uc-am3
&d;nin-isin2si-na dumu mah an-na cim-mu2 kalam-ma-ka
ki-tuc kug e2-gal-mah-ni-a ni2 dub2-bu in-na-an-ne-ec-am3
&d;da-mu kindagal2 &d;nu-nam-nir-ra a-zu zi-jal2-la-ka
jiri3 ama-na-ce3 a-a-na-ce3 kur gam-gam-e in-na-an-ne-ec-am3
ki-ru-gu2 8-kam-ma-am3
an &d;en-lil2 &d;en-ki &d;nin-mah-bi a2-bi ha-ba-an-aj2-ec-am3
jic-gi4-jal2-bi-im
i3-ne-ec2 a2-ce &d;en-lil2-le ud zid kalam-ma bi2-in-gub-ba-am3
ud nibru&ki; gu2 an-ce3 zi-zi i3-ne-ec2 im-mi-in-dug4-ga
ud zid e2-kur-ra saj mu2-mu2 e-ne im-mi-in-tuku-a
ud ki-ur3-ra dalla mah e3-a e-ne im-mi-in-zig3-ga
ud ki-en-gi ki-uri dajal-e e-ne im-mi-in-gi4-a
ud e2 du3-du3 ja2-nun nijin2-e e-ne ib2-ta-an-mar-ra
ud numun i-i nij2-zi-jal2 u3-tud e-ne ib2-ta-an-e3-a
ud tur3 du3-du3 amac ki ja2-ja2 e-ne ib2-ta-an-e3-a
u8-e sila4-a im-mi-ib-tu-ud-da tur3-e bi2-ib-si-a
u8 amac-bi im-mi-ib2-u3-tud sila4-bi tur3-e bi2-ib-si-si
ud5-de3 mac2-bi im-mi-ib-tu-ud-da amac-a bi2-ib-si-a
u8 sila4-bi im-da-ab-lu-a &e2;tur3 im-pec11-am3
ud5-e mac2-bi im-da-ab-lu-a amac dajal bi2-ib-tag-ga
ud nij2 ha-lam-ma sag9-ga ku4-ku4 e-ne ib2-ta-an-jar-ra
ud nij2-erim2
ud nij2-si-sa2 kalam-ma ja2-ja2 a2-tah-a mi-ni-in-kur9-ra
ki-ru-gu2 9-kam-ma-am3
ud ki-en-gi ki-uri lu2-erim2-e cu hul bi2-in-dug4-ga
ud-da-ta cag4 ba-ci-huj-ja2-am3 bar ba-ci-im-sed4-da-am3
dijir gal-gal-e-ne cag4-ne-ca4 ur5-re ba-an-tuku-uc-am3
a2 kuc2-a igi bi2-in-du8-uc-am3 ib2-ta-an-ed3-de3-ec-am3
iri du6-du6-da ba-jar-ra-za ki-bi-ce3 in-jar-re-ec-am3
nij2 babbar-bi sag2 ba-ab-dug4-ga-ba sug-ge4 ba-ab-gu7-a
&d;en-lil2 lugal kur-kur-ra-ke4 ki-bi-ce3 in-jar-ra-am3
nam-lu2-ulu3 gud3 us2-sa-ta ni2 im-ci-ib-ten-na
nibru&ki; kur me gal-gal-la-ka jiri3 kur2 ba-ra-an-dab5-be2-ec-a
&d;a-nun-na inim &d;en-lil2-la2-ta e2 bi2-in-cub-bu-uc-a
gi16-sa ul-ta jar-jar-ra-ba tum9-e ba-ab-de6-a
ki-bi-ce3 ku4-ku4-da bi2-in-ec-am3 en nam tar-re-ne
cag4-bi-a u2 sug4-sug4 cag4 hul2-la cag4-ba mi-ni-in-jar-ra-am3
&d;ic-me-&d;da-gan cita ud-da gub hul2 ni2-tuku-ni-ra
u2-bi kug-ge a-bi sikil-e in-na-an-dug4-ga-am3
me cu pel2-la2-bi sikil-e in-na-an-dug4-ga-am3
jarza suh3-a bir-a-bi si bi2-in-sa2
kug-kug-ga cub-ba cu pel2-la2-a-ke4 ki-bi-ce3 in-jar-ra
cukur2-ud cub-ba eca zid2 dub-dub-bu na-aj2-ce3 bi2-ib-tar-re
&jic;bancur ninda lu ninda car2-re-da cag4-ga-ni im-de6-a
ki-ru-gu2 10-kam-ma-am3
ud lu2-u3 lu2-ra inim kur2 nu-di dumu a-a-ni-ir ni2 tej3-je26-e
ud nij2-sun5-na kalam-ma ja2-ja2 tur-re mah dugud-da
ud cec-ban3-da cec-gal-la-ni hu-luh-ha ni2 sun5-e
ud dumu gal-la dumu ban3-da umun2 ak inim-ma-ni-ce3 tuc-u3
ud sig9-ga kalag-ga ce29-ec2 nu-di nij2 sag9-ga gal gub-bu
ud kaskal suh3-a jiri3 ja2-ja2 hul mu2-a bur12-re
ud lu2-u3 ki cag4-ga-ni-ce3 du-u3 gaba-ri-ni-ce3 in nu-dub2
ud lu2-u3 ki cag4-ga-ni-ce3 du-u3 edin-na ni2 sun5-ni nij2-gig-ga nu-ak
ud lu2-u8 lu2-ra inim kur2 nu-di nij2-gig-ga nu-ak
ud iri-ta iri kur2-ce3 du-u3 edin-na ni2 nu-tej3-je26-e nij2-gig nu-ak
ud kalam-ma nij2-gig-ga e3-a cag4-ba ud ja2-ja2
ud nij2 ku10-ku10 kalam-ma zi-zi nij2-zi-jal2 hul2-le
a-a &d;en-lil2 en dug4-ga-ni nu-kur2-ru nun kur-kur-ra-ke4
uj3 saj gig2-ga bi2-in-gub-ba-am3 sag9-ge-ba bi2-in-dug4-ga
ki-ru-gu2 11-kam-ma-am3
i3-ne-ec2 a2-ce ud-da-ta &d;en-lil2 nun cag4-la2 sug4-ga-am3
cul ceg12 tu-ra jar-ra-ni-ir in-na-an-sag9-am3
me erim2-e cu hul bi2-in-dug4-ga si in-na-an-sa2-am3
jarza cu pel2-la2 mu-un-na-an-kug-kug-ga-am3
gi-gun4-bi mu-na-an-sikil-am3 dalla mu-un-na-an-e3-am3
cag4-ba he2-jal2 mi-ni-in-car2-car2-ra-am3 kurun lal3 bi2-ib-si-am3
ud ne cag4 dug3-ge bar huj-e ur5 sag9-ge mi-ni-in-jar-ra-am3
e-ne a-ra-zu-a mu-na-an-gub-ba-am3 giri17 cu mi-ni-jal2-la-am3
er2 jar-ra nam-cita dug4-ga-ni nun kur-kur-ra-ke4
i3-he-nun-na lal3 ku7-ku7-da-gin7 su-ni bi2-ib2-ak-am3
cudu3-da-ni jic ba-an-tuku-am3 igi in-ci-in-bar-ra-am3
&d;ic-me-&d;da-gan-na inim-ma-ni su-a-na ba-dug3-ga-am3
saj us2-a-ni cag4-ga dug4-ga-ni in-de3-jen-na-am3
sun5-na cita-ba ki la2-a-ne2-ec2 jiri3-ba sig10-ga-ne2-ec2
sizkur-ra u3-gul ja2-ja2-da-ne2-ec2 giri17 ki su-bu-da-ne2-ec2
ki.lugal.gub til3-le-da ni2 tej3-je26-da-ne2-ec2 gur-gur-re-da-ne2-ec2
nij2-nam-ma-ni en-nu-uj3 ak-da-ne2-ec2 ja2-la nu-dag-ge-da-ne2-ec2
nam-nun-na mu sud-su3-ra2-ni e-ne-er in-na-an-dug4-ga-am3
lu2 nam-lugal-la saj-bi-ce3 e3-a e-ne-er in-na-an-dug4-ga-am3
lugal bal sag9-ga-ke4 e-ne-er in-na-an-dug4-ga-am3
uj3 ki-tuc ne-ha bi2-in-dur2-ru-na e-ne-er in-na-an-dug4-ga-am3
uj3 car2-ra nij2 bi2-in-dug4-ga-a in-de3-a-jen-na-am3
ki-en-gi ki-uri a-na me-a ud nam tar-ra-ce3
uj3 saj gig2-ga u8-gin7 lu-a uj3 saj sig10-ga-ba
nam-mah kur gal &d;nu-nam-nir-ra enkar an ki-ke4
du-ri2-ce3 me-tec2 am3-i-i-ne a-ra2 ni2-jal2-la-ni-im
ki-ru-gu2 12-kam-ma-am3
jic-gi a-na gu3 mu-un-de2 mu2-a-bi dug3-ga-am3
jic-gi dajal tu-tu-ub-ba&ki;-a-ka mu2-a-bi dug3-ga-am3
ambar-ra kiri8-tab-ba&ki;-a-ka mu2-a-bi dug3-ga-am3
a-dar-ra akcak&ki;-a-ka mu2-a-bi dug3-ga-am3
sug zu2 kece2-da &d;en-ki-ka3-ka mu2-a-bi dug3-ga-am3
sug ban3-da sug &d;en-ki-ka3-ka mu2-a-bi dug3-ga-am3
&gi;bar-bar &d;en-ki-ka3-ka mu2-a-bi dug3-ga-am3
urim2&ki;-ma gi-zi di4-di4-la2 mu2-a-bi dug3-ga-am3
urim2&ki;-ma ab2 lu amar lu-a re mu2-a-bi dug3-ga-am3
ud-bi-a a x gi-ta nam-kud amac-e pa nam-e3
&u2;ac-tal2-tal2 jic-gi-ta numun-bi sal-sal-e
&u2;ku-mul tur-tur ki-ta nam-ta-an-e3 nam-di4-di4-la2 dug3-ga-am3
&gi;en3-bar tur-re suh10 nam-dub-dub nam-ki-sikil dug3-ga-am3
&gi;ub-zal iri-bi-da nam-da-di nam-juruc dug3-ga-am3
&gi;pe-el-la2 ur2-ra saj-ce3 nam-ib-dul e2-gi4-a dug3-ga-am3
&gi;pe-el-la2 ur2-ra saj-ce3 nam-ta-ab-gi4 dumu ban3-da dug3-ga-am3
&gi;gacam-e ki am3-buru3-e nam-ab-ba dug3-ga-am3
gi-zi ni2-bi-a nam-mu-un-cu2 nam-um-ma dug3-ga-am3
jic-gi sig7-ga-bi saj nam-il2 gu3-de2-a dug3-ga-am3
&jic;ildag2 cita3-na saj nam-il2 nam-lugal-la dug3-ga-am3
-e pa mul-mul-la dumu lugal-la dug3-ga-am3
ud-bi-a zag jic-gi-e ki-a tuc-e u3-gul mu-na-ja2-ja2
igira2&mucen; nunuz ga-bur12 ga-de6 ab-e x ba x x-ec2
mucen-e lu2 kadra-ke4 kadra na-ak-e
igira2&mucen; lu2 kadra-ke4 kadra na-ak-e
ku6 im-dab5 nunuz im-de5-de5-ge zag im-ma-ni-in-tag
u2-lal3-e suhur&ku6;-e zag im-ma-ni-in-tag
ectub&ku6;-e gi-zi di4-di4-la2 zag im-ma-ni-in-tag
kij2-tur-e &u2;li-gi4-li-gi4-a zag im-ma-ni-in-tag
agargara&ku6;-e nij2 zig3-ga-ni zag-bar-ra zag im-ma-ni-in-tag
igira2&mucen; nunuz nam-cum ab-ba na-gaz-gaz
mucen-e lu2 kadra-ke4 u3-gul mu-un-na-ja2-ja2
igira2&mucen; lugal &d;en-ki e2-a ba-ci-in-kur9 gu3 mu-un-na-de2-e
ki dajal cum2-ma-ab nunuz ki ha-ba-ni-in-tag
mu-na-da-ab-cum2-mu
hi mu-na-ja2-ja2
hi ab-ba na-nam
gi mucen-na-ka
-a-ka nunuz ki ba-ni-in-tag
jic-gi dajal tu-tu-ub-ba&ki;-ke4 nunuz ki ba-ni-in-tag
ambar-ra kiri8-tab&ki;-a-ke4 nunuz ki ba-ni-in-tag
a-dar-ra akcak&ki;-a-ke4 nunuz ki ba-ni-in-tag
sug zu2 kece2-da &d;en-ki-ka3-ke4 nunuz ki ba-ni-in-tag
sug ban3-da sug eridug&ki;-ga-ke4 nunuz ki ba-ni-in-tag
&gi;bar-bar &d;en-ki-ka3-ke4 nunuz ki ba-ni-in-tag
urim2&ki;-ma gi-zi di4-di4-la2 nunuz ki ba-ni-in-tag
urim2&ki;-ma ab2 lu amar lu-a re nunuz ki ba-ni-in-tag
ud-bi-a nij2-bun2-na lu2 du14 mu2-a-ke4 lu2 har-ra-an gig-ga-ke4
igira2&mucen; igira2&mucen;-da du14 ga-nam mu-da-mu2
nij2-bun2-na igira2&mucen;-da du14 ga-nam mu-da-mu2
lu2 igi-ni-ta igi muc-ke4 du14 ga-nam mu-da-mu2
ka-ga14-ni ka muc-a-ke4 du14 ga-nam mu-da-mu2
eme-ni eme muc-a-ke4 du14 ga-nam mu-da-mu2
gug-ni gug ur tur-ra-ke4 du14 ga-nam mu-da-mu2
cu sal-sal-e me-ri sal-sal-e du14 ga-nam mu-da-mu2
nij2-bun2-na ceg12 udun-na-ke4 du14 ga-nam mu-da-mu2
cag4 mu2-sar-ra-ke4 du14 ga-nam mu-da-mu2
&jic;al-gin7 im-ma ud zal-la re du14 ga-nam mu-da-mu2
&jic;dusu sahar-ra nu-luh-ha-e du14 ga-nam mu-da-mu2
nij2-bun2-na lu2-&jic;har-mucen-na lu2-dub3-jar-ra-e
igira2 gi du3-a-ni mu-na-an-bu-bu
gud3 us2-sa-ni ba-ni-in-suh3-suh3
dumu-ni a-e ba-ni-in-ra
mucen-e lu2 igi ku10-ku10-ga-ke4
nij2-bun2-na saj-ki-ni umbin um-mi-in-la2
uc2-bi gaba-na im-mi-in-cu2-cu2
sahar-e a cag4
igira2&mucen; er2 im-ma-an-pad3 cex(sig7)-cex(sig7) i3-ja2-ja2
mucen-me-en gud3 sug4-ga-ju10  u3-um-du ab-
igira2&mucen;-me-en
lugal-ju10 di-ju10 ga-ba-ed3 ka
lugal-ju10 di-ju10 he2-kud-de3 ka-ac-ju10 he2-bar-re
&d;en-ki-ke4 di-ju10 he2-kud-de3 ka-ac-ju10 he2-bar-re
inim-inim-ma-ju10 en eridug&ki;-ga-ke4
2-kam-ma-ce3 mucen lu2 kadra kadra-a na-ak-e
igira2&mucen;-e lu2 kadra-ke4 kadra-a na-ak-e
ku6 im-dab5 nunuz im-de5-de5-ge zag im-ma-ni-ib-tag
u2-lal3-e jic-gi-a suhur&ku6;-e u2-lal3-e zag im-ma-ni-ib-tag
ectub&ku6;-e gi-zi di4-di4-la2 zag im-ma-ni-ib-tag
kij2-tur-e &u2;li-gi4-li-gi4 zag im-ma-ni-ib-tag
agargara&ku6;-e nij2 zig3-ga-ni zag-bar-ra zag im-ma-ni-ib-tag
i3-buru3 ki-a  saj an-ce3 mu-
igira2&mucen;-e
x x di a
lugal &d;en-ki-ra e2-a ba-ci-in-kur9 gu3 mu-un-na-de2-e
lugal-ju10 jic-gi dajal mu-e-cum2 nunuz ki ha-ba-ni-ib-tag
jic-gi dajal-e tu-tu-ub-ba-ke4 nunuz ki ha-ba-ni-ib-tag
ambar-ra kiri8-tab&ki;-a-ke4 nunuz ki ha-ba-ni-ib-tag
a-dar-ra akcak&ki;-a-ke4 nunuz ki ha-ba-ni-ib-tag
sug zu2 kece2-da &d;en-ki-ka3-ke4 nunuz ki ha-ba-ni-ib-tag
sug ban3-da sug eridug&ki;-ga-ke4 nunuz ki ha-ba-ni-ib-tag
&gi;bar-bar-a &d;en-ki-ka3-ke4 nunuz ki ha-ba-ni-ib-tag
urim2&ki;-ma gi-zi di4-di4-la2 nunuz ki ha-ba-ni-ib-tag
urim2&ki;-ma ab2 lu amar lu-a re nunuz ki ha-ba-ni-ib-tag
ud-bi-a nij2-bun2-na lu2 du14 mu2-a-ke4 lu2 har-ra-an gig-ga-ke4
lu2 igi-ni-ta igi muc-a-ke4 lu2 har-ra-an gig-ga-ke4
ka-ga14-ni-ta ka muc-a-ke4 lu2 har-ra-an gig-ga-ke4
eme-a-ni-ta eme muc-a-ke4 lu2 har-ra-an gig-ga-ke4
gug-a-ni gug ur tur-ra-ke4 lu2 har-ra-an gig-ga-ke4
cu sal-sal-la me-ri sal-sal-la lu2 har-ra-an gig-ga-ke4
nij2-bun2-na ceg12 udun-na-ke4 lu2 har-ra-an gig-ga-ke4
cag4 mu2-sar-ra-ke4 lu2 har-ra-an gig-ga-ke4
&jic;al-gin7 im-ma ud zal-la re lu2 har-ra-an gig-ga-ke4
dusu sahar-ra nu-luh-ha-e lu2 har-ra-an gig-ga-ke4
nij2-bun2-na lu2-&jic;har-mucen-na lu2-dub3-jar-ra-e
igira2&mucen; gi du3-a-ju10 ba-ni-in-bur12-bur12
gud3 us2-sa-a-ju10 ba-ni-in-suh3-suh3
dumu-ju10 a-e ba-ni-in-ra-ra
mucen-me-en lu2 igi ku10-ku10-ga-ke4
nij2-bun2-na saj-ki-ju10 umbin bi2-in-la2
uc2-ju10 gaba-ja2 a-e x im-mi-in-cu2-cu2
nun-e sukkal &d;isimud-ra gu3 mu-un-na-de2-e
sukkal &d;isimud-ju10 mu dug3 an-na-ju10
&d;en-ki-ra i3-gub-be2-en ud-ul a-ra-zu
zi-pa-tum a2 gabu2-ba u3-bi2-in-sur-ra
pisaj zabar-ra u3-bi2-in-dim2
gi cu-a ak gu-a am3-ci-cu2
x u3-mu-e-ci-la2
saj gu-ce3 gu u3-mu-e-ci-la2
de5-ga nij2-silaj-ja2-ka u3-mu-e-kal
ucur bar-ra a u3-mu-e-de6
sug zu2 kece2-da &d;en-ki-ka3-ke4 (x) u3-mu-e-jar
ud-bi-a nij2  nu un cu-gur-ra ha-ba-tuc-e
-ga
&d;isimud-de3  jizzal ba-ci-in-ak
zi-pa-tum a2 gabu2-ba u3-bi2-in-sur-ra
pisaj zabar-ra u3-bi2-in-dim2
gi cu-a u3-bi2-in-cu2
saj gu-ce3 gu um-ci-la2
de5-ga nij2-silaj-ja2 im-mi-in-kal
ucur bar-ra a um-mi-in-de6
sug zu2 kece2-da &d;en-ki-ka3-ke4 a im-mi-in-ra
ud-bi-a nij2 je26-e nun-e im-ma-gub-gub-be2-en
nij2-bun2-na nun-ra gu3 mu-na-de2-e
nun he2-me-en e-ne ba-e- x
izi-ta gur-ra x x
dijir nu-me-en  mu x in
e-ta x x x mu
lugal &d;en-ki -zu a na x
nun he2-me-en e-ne ba-e-
cag4-ju10 a x x im-ci-x
nun he2-me-en inim-zu e-ne ba-
tur-ra-ju10 e2-jar8 im-ma-gul x e ne ba-
nun he2-me-en bar-zu x x a-na bi2-dug4
cu lu2 x-ra i3-me-en nam
ceg12
gu-zu 1-am3
dul3 gud du7-ra
x-zu 1-am3 cen mah x-bi-im
an x x ur-saj an en x ri a2-ce im-kece2-e
numun-zu 1-am3
jic mah
urud nij2 kalag-ga-ju10 -ec
a dug3-ga ad-da -ec
ud-bi-a u6-nir-ra igi-ni x mu-un-x
lugal &d;en-ki-ke4 u6-nir-ra ga-na mu-un-jal2
ceg12 u6-nir gal-e abzu-ke4 igi-ni mu-un-
ceg12 abzu an-ta bar-ra ga na mu-un-x
umbin-si-ni mu-dur7 ba-ra-an-de6 dim3-gi4-ce3 ba-an-du3
dim3-gi4 ki-a im-ma-ni-in-si-ir
gu-zu ab-a ki ba-ni-in-e3
tur-tur-bi a cu-ta bi2-in-de2
gal-gal-bi a jiri3-ta bi2-in-de2
gu ba-buluj3 gu ba-sukux(sukud)-ra2-ta
x x ra im-mi-in-e-kece2-da-ta
x me x x x
lugal-e
mu-na-x-re-ne
ni -in-ak
x kal-e
x ab-cen-cen-e -gi4-gi4-ne
mu-un-na-ab-dab5-ba-ne
mu-un-na-ab-ka-e-ne
x-ka edin-na mu-un-ci-ib-ru-gu2-ne
-ra-ba jic mu-un-ci-ib-la2-e-ne
-ke4 sa-par4 im-ma-an-sal-e-ne
nu-un-dab5 sa-par4 im-ma-da-dab5
nu-un-dab5 sa-par4 im-ma-an-barag2
x nam-tag dili-dili-bi si mu-na-ab-sa2-a
bi2-in-ra
bi2-in-ra
ud-ud ne e a
ki na dar x x ba
&d;en-ki-ka3-ka
mu-ni-ib2-tar-re
-en a nu-x he2-me-en
he2-me-en
he2-me-en
he2-me-en
dab5
-ci-ib-la2
-da &d;en-ki-ka3-ke4
nu-um-dab5 sa-par4
nij2-bun2-na nij2 nun-e nu-
&d;en-ki-ke4 nij2 umbin-na nam  si mu-na-ab-sa2
cag4-ga-ni 5-am3
bar-ra-ni 10-am3
ki-in-dar
x
x
x x  x
&d;lamma sag9-ga &d;ba-u2 mi2-bi x x ga-mu-u8-de3-en
x x x x zu a kar-ra x
x x x x ib2-be2-a a kar-ra x
x x du jickim-til3 bi saj cu x
x x ni ki cu nu-la2-e-da usu i3-x
x ne nij2-tuk-u3 nu-x-x-du cu nu-la2-e-da
x la2 x nu-x x x x-da dug3-ga di x x
ma2-gur8 &d;suen sud-sud nin a-na-zu nu-zil2-zil2-i
an-ti-bal ul gur3-ru &d;lamma a-na-zu nu-sag9
&d;lamma sag9-ga &d;ba-u2 mi2-bi x x ga-mu-u8-de3-en
jic-ta du-a-ni
x x x




la-ba-ni10-ni10
x tum mu-un-da-ab-dub
ud cu2-uc jiri3-x i3-im-x
x dug3-zu nin-ju10 im-mi-in-ci-x
x x (x) giri17-zal sug4 nin a-na-zu nu-zil2-zil2-i
x x x mah kalam-ma &d;lamma a-na-zu nu-sag9
&d;lamma sag9-ga &d;ba-u2 mi2-bi x x ga-mu-u8-de3-en
munus zid nin cu tab-ba til3 mu2-da-ni i3-dug4-ga
ud me-da du.du inim bal-bal-e-da-ni
a2-gu2-zig3-ta zur-zur-re-ec2 zag-ga-na cub-bu-dam
mu-zu gug2 i3 ga-gin7 ka-ge mu-na-ab-si-a
nij2 silasi-la2-ta de6de-a-na kac sur-ra-na saj-bi
pu2-kiri6-na nij2 saj-bi ha-ma-na-du im-me-e-a
a2 ud-da ec3 jir2-su2&ki; igi mu-ri-ib-du8-am3
ud cu2-uc-e zalag-ga-ni igi-zu-ce3 mu-ni-ib-dib-dib-a
&d;lamma x lu2-ulu3-ba dam a-a-ce3 mu-na-e-cum2
dam a-a-ce3 mu-na-e-cum2 dumu a-cag4 cukur2-ce3 mu-na-e-cum2
x inim in-de2 lu2 i3-du
x cum2 x x x nij2-su-ub ak-a
munus zid &d;utu kalam-ma dijir-ja2 me-tec2 ga-i-i
sukkal-mah ama &d;ba-u2 zi lugal-la u3-tud
ra-gaba kug an-cag4-ta dub nam-til3-la an-ed3-de3
im an-ta jiri3-a du he2-jal2 pa e3
saj cum2 me-te &d;ba-u2 itima kug-ga he2-du7-bi-im
&d;lamma lu2 sizkur-ra &d;ba-u2 ur2-saj hi za ka
nam-lu2-u18-lu ki aj2 nij2-ba-bi hul2-le-za
&d;lamma sag9-ga &d;ba-u2 mi2-bi su3-ud-ce3 ga-mu-e-i-i-de3-en
x saj sig7 hi-li gur3-ru kici4-kici4 &na4;za-gin3-a
sig7-ga umuc jar cita-e gun3-gun3gu2-a
du x x ma ru x igi x di ib
lugal-ce3 he2-em-ci-ni-jal2
x gub-bu-zu lal3 x
x x dag x ru x
x gen6-na ud-ud ma ka
-ra munus zid &d;lamma-ju10
&d;lamma sag9-ga &d;ba-u2 mi2-bi su3-ud-ce3 ga-mu-e-i-i-de3-en
ha um ma ce3 la2-a i-im-me za ud du ur4 ak
nir-jal2 ki aj2 &d;ba-u2 nin x saj ga zid-da-ke4
ha-ra-ni-ib-x he2-em-su3-ra nin ba al gim du.du-da
en &d;ig-alim-ma-ke4 jidru-bi hu-mu-jal2 me-tec2-bi
munus zid &d;lamma-ju10 nin nam gu3 de2-a-za
&d;lamma sag9-ga &d;ba-u2 mi2-bi su3-ud-ce3 ga-mu-e-i-i-de3-en
nin gu7 naj ka ni x x nam-he2-a zu2 kece2 i
ki-tuc he2-jal2 abzu-ta din-bi-a gu3 nun di
&d;lamma-ju10 nin
munus zid giri17-zal il2-il2-i cudu3 inim-ma jic tuku
inim dug3 eme si sa2 nin nij2-gen6-e ki aj2-x
sukkal-mah ama &d;ba-u2 nundum kug-babbar-ra-ke4
x si sa2 jectug me-ze2 ud-ud-e si a
munus zid &d;lamma-ju10 ulutim2 lu2 nu-sig10-ge5-zu
igi x x ti-ju10 mi2-bi su3-ud-ce3 ga-mu-u8-en-de3-en
kuc x me a dadag-ga sag9-ga gal-bi dirig-ga-am3
ad za x x dag x hu ne zi-pa-aj2 x x x x
x sal-sal siki sur-sur gar3 mun-na sa x ra x x (x)
unu2 cuba sud-sud zag-ce siki
x zi-gin7 il2-il2-i a2-ur2 ud-gin7 zalag-zalag-ga-am3
x x ce3-la-gin7 la-la-jal2 a2-dic-kuc3 sal-la-am3
x-ge ka tum2-ma cu-si kug-babbar
&na4;nir7 sum
x e2-gal x un
munus zid &d;lamma-ju10 ulutim2 lu2 nu-sig10-ge5-zu
mi2-bi su3-ud-ce3 ga-mu-u8-en-de3-en
sukkal nij2 nu-ha-lam-e nin ki ur5 sag9
cag4 sud ta lu2 gim du li
sig4 &jic;jicnimbar cu ri a tum ti ta
ib2-ib2 dajal u2 x (x) ma  me-te-jal2
mu-zu x x-gin7 na munus  x nu-nunuz-a
nij2 cu di si sar-sar nin x x x-gin7 la2
ba sal-la ka tuku4-tuku4-e
munus zid &d;lamma-ju10 alan cu-a gi4-a-za
mi2-bi su3-ud-ce3 ga-mu-u8-en-de3-en
ga i3-ti-ir-da-gin7 ta lu-ug-ge
&lu2;ki-sikil tur3
ki-sikil &d;inana amac
ab-sin2-na gam-gam-e
&d;inana ga-e-re-dib-dib
ziz2 an
in-nin  ga
nu-nus-jen nu-me-en ne nu-me-en
x x x-ta mul-jen nu-me-en
nitalam sipad-da nu-me-en-x
cec-a-ni ur-saj cul &d;utu
kug &d;inana-ra gu3 mu-un-na-de2-e
nin9-ju10 he2-tuku-tuku su8-ba-de3
ki-sikil &d;inana za-e a-na-ac nu-ub-ce-ge-en
i3-ni dug3-ga-am3 ga-ni dug3-ga-am3 i3 dug3-ga-ke4 ga dug3-ga-ke4
&lu2;su8-ba nij2 cu dug4-ga-ni dadag-ga-am3
&d;inana he2-tuku-tuku &d;du5-mu-zid-de3
unu2 la2 cuba la2 za-e a-na-ac nu-ub-ce-ge-en
i3-ni dug3-ga-am3 ga-ni dug3-ga-am3
&lu2;su8-ba nij2 cu dug4-ga-ni dadag-ga-am3
i3-ni dug3-ga mu-un-da-gu7-e
an-dul3-e lugal-la za-e a-na-ac nu-ub-ce-ge-en
je26-e su8-ba-de3 ba-ra-mu-tuku-tuku-un
tug2 gibil-la2-na ba-ra-mi-ni-ga-ga-an
siki gibil-la2-a-ni sa2 ba-ra-mu-e-en
ki-sikil-jen me-e mu-un-gar3-e de3-mu-tuku-tuku-un
mu-un-gar3 gu gun3-gun3-a-da
mu-un-gar3 ce gun3-gun3-a-da
x gu2-un
me-e su8-ba-de3 ba-ra-mu-tuku-tuku-un
inim-bi
sipad-ra engar
lugal-ju10 x
su8-ba &d;du5-mu-zid-de3
x x x dug4-ge-de3 in-x x
engar-e ja2-a-ra engar-e ja2-a-ra engar-e a-na mu-un-dirig-ga-am3
&d;en-ki-im-du lu2 eg2 pa5-ra-ke4
ja2-a-ra engar-e a-na mu-un-dirig-ga-am3
tug2 gig2-ga-ni ha-ma-ab-cum2-mu
engar-ra u8 gig2-ju10 je26-e ga-mu-na-ci-ib-cum2
tug2 babbar2-ra-ni ha-ma-ab-cum2-mu
engar-ra u8 babbar2-ra-ju10 ga-mu-na-ci-ib-cum2
e-ne kac saj-ja2-ni ha-ma-an-de2-e
engar-ra ga sig7-a-ju10 ga-mu-na-ci-in-de2
e-ne kac sig5-ni ha-ma-an-de2-e
engar-ra ga-ki-si-im-ma-ju10 ga-mu-na-ci-in-de2
e-ne kac sa2 gi4-a-ni ha-ma-an-de2-e
engar-ra ga bul-a-ju10 ga-mu-na-ci-in-de2
e-ne kacbir-a-ni ha-ma-an-de2-e
engar-ra je26-e ga u2-ju10 ga-mu-na-ci-in-de2
ha-ha-la sig5-ni ha-ma-ab-cum2-mu
engar-ra je26-e ga i3-ti-ir-da-ju10 ga-mu-na-ci-ib-cum2
ninda sig5-ni ha-ma-ab-cum2-mu
engar-ra ga nunuz-te-a-ju10 ga-mu-na-ci-ib-cum2
gu2 di4-di4-la2-ni ha-ma-ab-cum2-mu
engar-ra ga-ar3 tur-tur-ju10 ga-mu-na-ci-ib-cum2
gu2 gal-gal-la-ni ha-ma-ab-cum2-mu
engar-ra ga-ar3 gal-gal-ju10 ga-mu-na-ci-ib-cum2
u3-mu-ni-gu7 u3-mu-ni-naj-ja2-ta
i3 nij2 dirig-ga ga-mu-na-ra-ab-cub
ga nij2 dirig-ga ga-mu-na-ra-ab-cub
ja2-a-ra engar-e a-na mu-un-dirig-ga-am3
ul am3-te ul am3-te gaba pec10-a ul am3-te
pec10-am3 sipad-de3 pec10-am3
sipad-de3 pec10-am3 udu na-an-ga-am3-mi-ni-in-lu-lu
sipad pec10-a udu lu-a-ra
&lu2;sipad-ra engar mu-na-ni-in-te
engar &d;en-ki-im-du mu-na-ni-in-te
&d;dumu-zid lugal eg2 pa5-re
edin-a-na sipad-de3 edin-a-na du14 mu-un-di-ni-ib-mu2-mu2
su8-ba &d;dumu-zid-de3 edin-a-na du14 mu-un-di-ni-ib-mu2-mu2
ja2-a za-a-da su8-ba ja2-a za-a-da su8-ba ja2-a za-a-da
a-na-ac mu-da-ab-sa2-e-en
udu-zu u2 pec10 he2-em-mi-gu7
icin-ja2 udu-zu he2-em-mi-gu7
a-cag4 cuba unug&ki;-ga ce ha-ba-ni-gu7
mac2 sila4-zu &id2;surungal-ja2 a ha-ba-ni-in-naj
&lu2;sipad-me-en nam-nitalam-ju10-ce3
engar gu5-li-ja2 na-ba-ni-in-kur9-ra
engar &d;en-ki-im-du gu5-li-ja2 engar gu5-li-ja2
na-ba-ni-in-kur9-ra-am3
gig ga-mu-ra-de6 gu2 ga-mu-ra-de6
gu2-nida bir-un4-na ga-mu-ra-de6
&lu2;ki-sikil nij2 za-a-ra sig9-ga
ki-sikil &d;inana ce gij4 gu2 munus ga-mu-ra-de6
sipad engar-da a-da-min3 dug4-ga
ki-sikil &d;inana za3-mi2-zu dug3-ga-am3
bal-bal-e-dam
